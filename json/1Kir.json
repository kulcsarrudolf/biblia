[
  {
    "chapter": 1,
    "verses": [
      {
        "verse": "1",
        "text": "Amikor Dávid élemedett korú öregember lett, hiába takargatták be ruhákkal, nem tudott fölmelegedni."
      },
      {
        "verse": "2",
        "text": "Akkor ezt mondták neki udvari emberei: Keresni kell urunknak, a királynak egy fiatal szüzet, hogy a király szolgálatára álljon, és ápolja őt. Ha ez a karjaidban fekszik, akkor majd fölmelegszel, uram, királyom!"
      },
      {
        "verse": "3",
        "text": "Keresni kezdtek tehát Izráel egész területén egy szép leányt. Így találtak rá a súnémi Abiságra, és bevitték a királyhoz."
      },
      {
        "verse": "4",
        "text": "Ez a leány igen szép volt; ő ápolta a királyt, és ő viselte gondját, de a király nem élt vele."
      },
      {
        "verse": "5",
        "text": "Adónijjá, Haggít fia elbizakodottan ezt mondta: Én leszek a király! És szerzett magának harci kocsikat, lovasokat és ötven férfit, akik előtte futottak."
      },
      {
        "verse": "6",
        "text": "Apja azonban soha életében nem vetette a szemére, hogy miért tesz ilyet. Absolon után szülte őt anyja, és ő is igen szép ember volt."
      },
      {
        "verse": "7",
        "text": "Tárgyalt Jóábbal, Cerújá fiával és Ebjátár pappal, ezek segítették Adónijját, és vele tartottak."
      },
      {
        "verse": "8",
        "text": "Viszont Cádók pap, Benájá, Jójádá fia, Nátán próféta, Simí és Réí meg Dávid vitézei nem támogatták Adónijját."
      },
      {
        "verse": "9",
        "text": "Egyszer Adónijjá juhokból, marhákból és hizlalt borjúkból áldozati lakomát rendezett a Zóhelet-kőnél, a Rógél-forrás mellett, és meghívta minden testvérét, a király fiait meg a király szolgálatában álló összes júdait."
      },
      {
        "verse": "10",
        "text": "Nem hívta meg viszont Nátán prófétát, Benáját, a vitézeket meg a testvérét, Salamont sem."
      },
      {
        "verse": "11",
        "text": "Akkor ezt mondta Nátán Betsabénak, Salamon anyjának: Nem hallottad, hogy Adónijjá, Haggít fia lett a király, úgy, hogy urunk, Dávid nem is tud róla?!"
      },
      {
        "verse": "12",
        "text": "Gyere hát, hallgasd meg a tanácsomat, hogyan mentsd meg életedet és fiadnak, Salamonnak az életét."
      },
      {
        "verse": "13",
        "text": "Eredj, menj be Dávid királyhoz, és mondd ezt neki: Uram, királyom, te megesküdtél szolgálóleányodnak: A te fiad, Salamon lesz utánam a király, és ő fog a trónomra ülni. Miért lett akkor Adónijjá a király?"
      },
      {
        "verse": "14",
        "text": "Amíg te a királlyal beszélsz, én is bemegyek utánad, és megerősítem szavaidat."
      },
      {
        "verse": "15",
        "text": "Betsabé be is ment a királyhoz a belső szobába, ahol a súnémi Abiság viselte gondját a megvénült királynak."
      },
      {
        "verse": "16",
        "text": "Betsabé meghajolt, és leborult a király előtt, a király pedig ezt kérdezte: Mit kívánsz?"
      },
      {
        "verse": "17",
        "text": "Az így felelt neki: Uram, te megesküdtél szolgálóleányodnak az  Úrra, a te Istenedre: A te fiad, Salamon lesz utánam a király, ő fog a trónomra ülni."
      },
      {
        "verse": "18",
        "text": "Most mégis Adónijjá lett a király, te pedig, uram, királyom, még csak nem is tudsz róla."
      },
      {
        "verse": "19",
        "text": "Mert bikákból, hizlalt borjakból és juhokból gazdag áldozati lakomát rendezett, és meghívta rá a király valamennyi fiát, Ebjátár papot és Jóábot, a hadsereg parancsnokát; csak szolgádat, Salamont nem hívta meg."
      },
      {
        "verse": "20",
        "text": "Most azért, uram, királyom, rajtad van egész Izráel szeme, neked kell kihirdetned, hogy ki ül utánad a trónra, uram, királyom!"
      },
      {
        "verse": "21",
        "text": "Mert ha majd őseidhez térsz pihenni, uram, királyom, akkor engem és fiamat, Salamont lázadóknak fognak tekinteni."
      },
      {
        "verse": "22",
        "text": "Még beszélt a királlyal, amikor megérkezett Nátán próféta."
      },
      {
        "verse": "23",
        "text": "Jelentették a királynak: Itt van Nátán próféta. Erre ő bement a király elé, és arccal a földre borult a király előtt."
      },
      {
        "verse": "24",
        "text": "Ezt mondta Nátán: Uram, királyom! Te mondtad azt, hogy Adónijjá lesz utánad a király, és ő fog a trónodra ülni?"
      },
      {
        "verse": "25",
        "text": "Mert ő ma elment, és bikákból, hizlalt borjakból és juhokból gazdag áldozati lakomát rendezett; meghívta a király valamennyi fiát, a hadsereg parancsnokát meg Ebjátár papot, és ezek most vele esznek-isznak, és ezt kiáltozzák: Éljen Adónijjá király!"
      },
      {
        "verse": "26",
        "text": "De engem, a te szolgádat nem hívott meg, sem Cádók papot, sem Benáját, Jójádá fiát, sem szolgádat, Salamont."
      },
      {
        "verse": "27",
        "text": "Ha az én uramtól, a királytól való ez az intézkedés, akkor miért nem tudattad szolgáiddal, hogy ki ül a trónra utánad, uram, királyom?"
      },
      {
        "verse": "28",
        "text": "Dávid király erre így válaszolt: Hívjátok ide Betsabét! Ő bement a királyhoz, és megállt a király előtt."
      },
      {
        "verse": "29",
        "text": "Akkor a király megesküdött, és ezt mondta: Az élő  Úrra mondom, aki megváltott engem minden nyomorúságból,"
      },
      {
        "verse": "30",
        "text": "hogy amiképp megesküdtem neked az  Úrra, Izráel Istenére, hogy a te fiad, Salamon lesz utánam a király, és ő ül a trónomra, úgy azt meg is cselekszem még a mai napon."
      },
      {
        "verse": "31",
        "text": "Erre Betsabé arccal a földig hajolva leborult a király előtt, és ezt mondta: Örökké éljen az én uram, Dávid király!"
      },
      {
        "verse": "32",
        "text": "Azután ezt mondta Dávid király: Hívjátok ide Cádók papot, Nátán prófétát és Benáját, Jójádá fiát! Ezek be is mentek a király elé."
      },
      {
        "verse": "33",
        "text": "A király ezt mondta nekik: Vegyétek magatok mellé uratok embereit! Ültessétek fiamat, Salamont az én öszvéremre, és vezessétek le a Gíhónhoz!"
      },
      {
        "verse": "34",
        "text": "Cádók pap és Nátán próféta kenje ott fel Izráel királyává, azután fújjátok meg a kürtöt, és kiáltsátok: Éljen Salamon király!"
      },
      {
        "verse": "35",
        "text": "Azután vonuljatok fel mögötte, ő pedig jöjjön ide, üljön a trónomra, és ő legyen helyettem a király! Mert azt parancsoltam, hogy ő legyen Izráel és Júda fejedelme."
      },
      {
        "verse": "36",
        "text": "Akkor Benájá, Jójádá fia válaszolt a királynak: Az  Úr, az én uramnak, királyomnak Istene mondjon áment rá!"
      },
      {
        "verse": "37",
        "text": "Ahogyan vele volt az  Úr az én urammal, királyommal, úgy legyen Salamonnal is, és tegye nagyobbá trónját még az én uramnak, Dávid királynak a trónjánál is!"
      },
      {
        "verse": "38",
        "text": "Elment tehát Cádók pap, Nátán próféta és Benájá, Jójádá fia meg a kerétiek és a pelétiek; Salamont Dávid király öszvérére ültették, és levezették a Gíhónhoz."
      },
      {
        "verse": "39",
        "text": "Cádók pap pedig kihozta a sátorból az olajosszarut, és fölkente Salamont. Majd megfújták a kürtöt, és az egész nép ezt kiáltozta: Éljen Salamon király!"
      },
      {
        "verse": "40",
        "text": "Azután fölvonult mögötte az egész nép, sípokkal sípoltak, és olyan lelkesen ujjongtak, hogy majd meghasadt a föld a kiáltozásuktól."
      },
      {
        "verse": "41",
        "text": "Meghallotta ezt Adónijjá és a nála levő meghívottak mind, amikor a lakoma végén jártak. Jóáb is meghallotta a kürtszót, és ezt kérdezte: Miért van ilyen nagy zaj a városban?"
      },
      {
        "verse": "42",
        "text": "Még beszélt, amikor megérkezett Jónátán, Ebjátár pap fia. Adónijjá ezt mondta: Jöjj be, te derék ember vagy, és biztosan jó hírt hozol."
      },
      {
        "verse": "43",
        "text": "Jónátán így válaszolt Adónijjának: Nem, mert a mi urunk, Dávid király Salamont tette királlyá."
      },
      {
        "verse": "44",
        "text": "Elküldte vele a király Cádók papot, Nátán prófétát és Benáját, Jójádá fiát meg a kerétieket és a pelétieket, őt pedig felültették a király öszvérére,"
      },
      {
        "verse": "45",
        "text": "majd Cádók pap Nátán prófétával együtt királlyá kente őt a Gíhónnál. Onnan vonultak föl örvendezve, ezért zajos a város, ennek a hangját hallottátok."
      },
      { "verse": "46", "text": "Salamon már ott is ül a királyi trónon." },
      {
        "verse": "47",
        "text": "Sőt a király udvari emberei is odamentek, és így áldják urunkat, Dávid királyt: Szerezzen Istened Salamonnak még nagyobb hírnevet, mint a tiéd, és tegye az ő trónját még a te trónodnál is nagyobbá! A király mélyen meghajolt a fekvőhelyén,"
      },
      {
        "verse": "48",
        "text": "majd még ezt is mondta a király: Áldott az  Úr, Izráel Istene, aki megadta nekem a mai napon, hogy szemem láttára ült utódom a trónra."
      },
      {
        "verse": "49",
        "text": "Ekkor megrémülve fölkelt Adónijjá összes meghívottja, és elsiettek mindnyájan, amerre láttak."
      },
      {
        "verse": "50",
        "text": "Adónijjá azonban félt Salamontól, ezért elment, és megragadta az oltár szarvait."
      },
      {
        "verse": "51",
        "text": "Jelentették Salamonnak, hogy Adónijjá fél Salamon királytól, ezért megragadta az oltár szarvait, és ezt mondja: Esküdjék meg nekem most Salamon király, hogy nem öli meg fegyverrel a szolgáját!"
      },
      {
        "verse": "52",
        "text": "Erre így szólt Salamon: Ha derék embernek bizonyul, haja szála sem fog meggörbülni, de ha valami rosszat tesz, akkor meg kell halnia."
      },
      {
        "verse": "53",
        "text": "Ekkor érte küldött Salamon király, és elhozták az oltártól; ő pedig amint megérkezett, leborult Salamon király előtt. Salamon ezt mondta neki: Eredj haza!"
      }
    ]
  },
  {
    "chapter": 2,
    "verses": [
      {
        "verse": "1",
        "text": "Amikor közeledett Dávid halálának az ideje, ezeket hagyta meg fiának, Salamonnak:"
      },
      {
        "verse": "2",
        "text": "Én most elmegyek azon az úton, amelyen minden földi halandó elmegy. Légy erős, légy férfi!"
      },
      {
        "verse": "3",
        "text": "Tartsd meg, amit elrendelt Istened, az  Úr! Járj az ő útján, tartsd meg rendelkezéseit, parancsolatait, törvényeit és intelmeit, ahogyan meg vannak írva Mózes törvényében. Akkor boldogulsz mindenben, amit teszel, és mindenütt, amerre fordulsz."
      },
      {
        "verse": "4",
        "text": "Akkor beteljesíti az  Úr a nekem adott ígéretét, amikor ezt mondta: Ha vigyáznak fiaid útjukra, és állhatatosan előttem járnak teljes szívvel és teljes lélekkel, akkor nem vesznek ki utódaid Izráel trónjáról."
      },
      {
        "verse": "5",
        "text": "Te is tudod, mit követett el ellenem Jóáb, Cerújá fia, mit tett Izráel két hadseregparancsnokával, Abnérral, Nér fiával és Amászával, Jeter fiával, amikor meggyilkolta őket; mert úgy ontott vért béke idején, mintha háború lett volna, és úgy mocskolta be vérrel dereka övét és lába saruját, mintha háború lett volna."
      },
      {
        "verse": "6",
        "text": "Bánj vele bölcsességed szerint, és ne engedd, hogy békességben megőszülve jusson a holtak hazájába!"
      },
      {
        "verse": "7",
        "text": "De a gileádi Barzillaj fiaival bánj szeretettel! Legyenek azok között, akik asztalodnál étkeznek, mert ők is mellém álltak, amikor testvéred, Absolon elől menekültem."
      },
      {
        "verse": "8",
        "text": "Itt van még melletted a benjámini Simí, Gérá fia Bahúrímból, aki gyalázatosan szidalmazott, amikor Mahanajimba mentem. Ő ugyan elém jött a Jordánhoz, ezért megesküdtem az  Úrra, hogy nem öletem meg fegyverrel."
      },
      {
        "verse": "9",
        "text": "Te azonban ne hagyd őt büntetlenül! Bölcs ember vagy, tudod, mit kell tenned, hogy ősz fejét vérbe borítva juttasd a holtak hazájába."
      },
      {
        "verse": "10",
        "text": "Azután pihenni tért Dávid őseihez, és eltemették Dávid városában."
      },
      {
        "verse": "11",
        "text": "Dávid negyven évig uralkodott Izráelben. Hebrónban uralkodott hét évig, Jeruzsálemben pedig harminchárom évig uralkodott."
      },
      {
        "verse": "12",
        "text": "Azután Salamon ült apjának, Dávidnak a trónjára, és uralma nagyon megerősödött."
      },
      {
        "verse": "13",
        "text": "Adónijjá, Haggít fia egyszer megjelent Betsabénál, Salamon anyjánál, aki megkérdezte: Békés szándékkal jössz-e? Ő így felelt: Békés szándékkal."
      },
      {
        "verse": "14",
        "text": "Majd ezt mondta: Beszédem volna veled. Ő így felelt: Beszélj!"
      },
      {
        "verse": "15",
        "text": "Adónijjá ezt mondta: Te is tudod, hogy nekem járt volna a királyság, és már egész Izráel engem tekintett királyának. De aztán úgy alakultak a dolgok, hogy a testvéremé lett a királyság, mert neki adta az  Úr."
      },
      {
        "verse": "16",
        "text": "Most azért, hogy kéréssel fordulok hozzád, ne utasíts el! Betsabé így válaszolt: Beszélj!"
      },
      {
        "verse": "17",
        "text": "Ő erre így folytatta: Kérlek, mondd meg Salamon királynak, téged biztosan nem utasít el, hogy adja nekem feleségül a súnémi Abiságot."
      },
      {
        "verse": "18",
        "text": "Betsabé azt felelte: Jó, majd beszélek érdekedben a királlyal."
      },
      {
        "verse": "19",
        "text": "El is ment Betsabé Salamon királyhoz, hogy beszéljen vele Adónijjá érdekében. A király elébe ment, meghajolt előtte, majd a trónjára ült, és hozatott egy széket az anyakirálynőnek, aki a jobbjára ült."
      },
      {
        "verse": "20",
        "text": "Akkor Betsabé ezt mondta: Egy apró kéréssel fordulok hozzád, ne utasíts el! A király így felelt neki: Mondd csak el a kérésedet, anyám, nem foglak elutasítani."
      },
      {
        "verse": "21",
        "text": "Erre ő ezt mondta: Hadd kapja meg feleségül testvéred, Adónijjá a súnémi Abiságot!"
      },
      {
        "verse": "22",
        "text": "Salamon király így válaszolt anyjának: Miért csak a súnémi Abiságot kéred Adónijjának? Kérd neki mindjárt a királyságot is, hiszen a bátyám ő! Legyen csak az övé meg Ebjátár papé és Jóábé, Cerújá fiáé!"
      },
      {
        "verse": "23",
        "text": "Akkor megesküdött Salamon király az  Úrra: Úgy segítsen engem Isten most és ezután is, hogy ez az életébe kerül Adónijjának!"
      },
      {
        "verse": "24",
        "text": "Most azért az élő  Úrra mondom, aki engem idehelyezett, és apámnak, Dávidnak a trónjára ültetett, és aki ígérete szerint uralkodóházat alapított nekem, hogy meg kell halnia Adónijjának még ma."
      },
      {
        "verse": "25",
        "text": "Elküldte azért Salamon király Benáját, Jójádá fiát, aki leterítette őt, úgyhogy meghalt."
      },
      {
        "verse": "26",
        "text": "Ebjátár papnak pedig ezt parancsolta a király: Menj Anátótba, a földbirtokodra, különben halál fia vagy! Nem akarlak ma téged is megöletni, mivel te hordoztad az én Uramnak, az  Úrnak a ládáját apám, Dávid előtt, és együtt szenvedted el mindazt, amit apám elszenvedett."
      },
      {
        "verse": "27",
        "text": "Így űzte el Salamon Ebjátárt, nem lehetett többé az  Úr papja. Ezzel beteljesedett az  Úr igéje, amelyet Éli házáról mondott Sílóban."
      },
      {
        "verse": "28",
        "text": "Eljutott ennek a híre Jóábhoz. Jóáb ugyanis Adónijjához csatlakozott, bár azelőtt Absolonhoz nem csatlakozott. Ezért bemenekült Jóáb az  Úr sátrába, és megragadta az oltár szarvait."
      },
      {
        "verse": "29",
        "text": "Amikor jelentették Salamon királynak, hogy Jóáb az  Úr sátrához menekült, és ott áll az oltár mellett, elküldte Salamon Benáját, Jójádá fiát ezzel a paranccsal: Eredj, és öld meg őt!"
      },
      {
        "verse": "30",
        "text": "Benájá el is ment az  Úr sátrához, és ezt mondta Jóábnak: A király azt parancsolja, hogy gyere ki! Ő azonban így felelt: Nem megyek, itt akarok meghalni! Benájá jelentette a királynak, hogy mit beszélt Jóáb, és mit felelt neki."
      },
      {
        "verse": "31",
        "text": "Erre azt mondta neki a király: Tedd meg, amit kíván, öld meg, és temesd el! Így hárítod el rólam és apám házáról a Jóáb által ok nélkül kiontott vért."
      },
      {
        "verse": "32",
        "text": "Csak őt fogja hibáztatni érte az  Úr, hiszen megölt két magánál igazabb és derekabb embert. Fegyverrel gyilkolta meg őket, apámnak, Dávidnak a tudta nélkül: Abnért, Nér fiát, Izráel hadseregparancsnokát és Amászát, Jeter fiát, Júda hadseregparancsnokát."
      },
      {
        "verse": "33",
        "text": "Szálljon kiontott vérük Jóáb és utódai fejére mindörökre! Dávidnak és utódainak, házának és trónjának pedig adjon az  Úr békét örökre!"
      },
      {
        "verse": "34",
        "text": "Elment tehát Benájá, Jójádá fia, rátámadt Jóábra, és megölte. Hazájában, a pusztában temették el."
      },
      {
        "verse": "35",
        "text": "Helyette a király Benáját, Jójádá fiát állította a hadsereg élére, Ebjátár helyére pedig Cádók papot állította a király."
      },
      {
        "verse": "36",
        "text": "Majd elküldött a király, hívatta Simít, és ezt mondta neki: Építs magadnak házat Jeruzsálemben, és lakj ott, de nem mehetsz el onnan sehová!"
      },
      {
        "verse": "37",
        "text": "Mert tudd meg, hogy ha elmégy, és átléped a Kidrón-patakot, meg fogsz halni, és abban csakis te leszel a hibás!"
      },
      {
        "verse": "38",
        "text": "Simí ezt felelte a királynak: Jól van. Úgy cselekszik szolgád, ahogyan parancsolja az én uram, királyom. Jó ideig nem is hagyta el Simí Jeruzsálemet."
      },
      {
        "verse": "39",
        "text": "Három év múlva azonban Simínek két rabszolgája elszökött Ákíshoz, Maaká fiához, Gát királyához. Simínek hírül hozták, hogy a rabszolgái Gátban vannak."
      },
      {
        "verse": "40",
        "text": "Elindult tehát Simí, fölnyergelte a szamarát, és elment Gátba Ákíshoz, hogy megkeresse a rabszolgáit. Elment Simí, és visszahozta a rabszolgáit Gátból."
      },
      {
        "verse": "41",
        "text": "Jelentették azonban Salamonnak, hogy Simí elment Jeruzsálemből Gátba, és vissza is tért."
      },
      {
        "verse": "42",
        "text": "Ekkor hívatta a király Simít, és ezt mondta neki: Hát nem eskettelek meg téged az  Úrra, és nem figyelmeztettelek, hogy ha elmégy, és bárhová távozol, tudd meg, hogy meg kell halnod?! Te azt felelted nekem: Jól van, engedelmeskedem."
      },
      {
        "verse": "43",
        "text": "Miért nem tartottad meg az  Úrra tett esküt és a parancsot, amelyet én adtam neked?"
      },
      {
        "verse": "44",
        "text": "Majd ezt mondta a király Simínek: Tudod te, hisz emlékszel te is mindarra a rosszra, amit apámmal, Dáviddal szemben elkövettél. Most majd megfizet neked az  Úr a gonoszságodért!"
      },
      {
        "verse": "45",
        "text": "Salamon király pedig áldott lesz, és Dávid trónja erősen fog állni az  Úr előtt örökké."
      },
      {
        "verse": "46",
        "text": "Majd parancsot adott a király Benájának, Jójádá fiának, az pedig kiment, leterítette Simít, és az meghalt.És megerősödött a királyi hatalom Salamon kezében."
      }
    ]
  },
  {
    "chapter": 3,
    "verses": [
      {
        "verse": "1",
        "text": "Salamon veje lett a fáraónak, Egyiptom királyának, mert elvette a fáraó leányát. Dávid városába vitte, míg be nem fejezte palotájának, az  Úr házának és a Jeruzsálemet körülvevő várfalnak az építését."
      },
      {
        "verse": "2",
        "text": "A nép akkor még az áldozóhalmokon áldozott, mert addig még nem építettek házat az  Úr nevének."
      },
      {
        "verse": "3",
        "text": "Salamon szerette ugyan az  Urat, és apjának, Dávidnak a rendelkezései szerint élt, de ő is az áldozóhalmokon mutatott be áldozatot."
      },
      {
        "verse": "4",
        "text": "A király Gibeónba szokott elmenni, hogy ott áldozzék, mert ez volt a legnagyobb áldozóhalom. Egyszer ezer égőáldozatot mutatott be Salamon azon az oltáron."
      },
      {
        "verse": "5",
        "text": "Akkor éjjel megjelent Gibeónban az  Úr Salamonnak álmában, és ezt mondta Isten: Kérj valamit, én megadom neked!"
      },
      {
        "verse": "6",
        "text": "Salamon ezt felelte: Te nagy szeretettel bántál szolgáddal, Dáviddal, az én apámmal, ahogyan ő is hűségesen, igazán és egyenes szívvel élt előtted. Ezt a nagy szeretetet megtartottad iránta, és fiút adtál neki, aki a trónján ül ma is."
      },
      {
        "verse": "7",
        "text": "Most pedig,  Uram, Istenem, apám, Dávid után királlyá tetted a te szolgádat. De én még egészen fiatal vagyok, nem értek a kormányzáshoz."
      },
      {
        "verse": "8",
        "text": "És a te szolgád választott néped között van, amely olyan nagy nép, hogy meg sem lehet számolni; nem lehet számba venni sokasága miatt."
      },
      {
        "verse": "9",
        "text": "Adj azért a te szolgádnak engedelmes szívet, hogy tudja kormányozni népedet, különbséget téve a jó és a rossz között. Ki tudná különben kormányozni a te nagy népedet?!"
      },
      { "verse": "10", "text": "Tetszett az Úrnak, hogy ezt kérte Salamon." },
      {
        "verse": "11",
        "text": "Azért ezt mondta neki Isten: Mivel ezt kérted, és nem kértél magadnak hosszú életet, nem kértél gazdagságot, és nem kérted ellenségeid életét, hanem értelmet kértél, hogy törvényemnek engedelmeskedve tudj kormányozni,"
      },
      {
        "verse": "12",
        "text": "ezért teljesítem kérésedet: olyan bölcs és értelmes szívet adok neked, hogy hozzád fogható nem volt előtted, és nem támad utánad sem."
      },
      {
        "verse": "13",
        "text": "Sőt azt is megadom neked, amit nem kértél: olyan gazdagságot és dicsőséget is adok egész életedben, hogy nem lesz hozzád fogható senki a királyok között."
      },
      {
        "verse": "14",
        "text": "Ha az én utaimon jársz, és megtartod rendelkezéseimet és parancsolataimat, ahogyan apád, Dávid tette, akkor hosszú életet adok neked."
      },
      {
        "verse": "15",
        "text": "Azután fölébredt Salamon, és látta, hogy álmodott. Amikor visszament Jeruzsálembe, odaállt az Úr szövetségládája elé, és égőáldozatokat mutatott be, békeáldozatokat készített, és udvari embereinek lakomát rendezett."
      },
      {
        "verse": "16",
        "text": "Abban az időben elment két parázna nő a királyhoz, és elébe járult."
      },
      {
        "verse": "17",
        "text": "Az egyik nő ezt mondta: Kérlek, uram, én ezzel a nővel egy házban lakom, és én ott szültem nála abban a házban."
      },
      {
        "verse": "18",
        "text": "Három nappal azután, hogy szültem, ez a nő is megszült. Csak magunk voltunk a házban, nem volt velünk senki idegen; kettőnkön kívül senki sem volt a házban."
      },
      {
        "verse": "19",
        "text": "De egy éjjel meghalt ennek a nőnek a fia, mert ráfeküdt."
      },
      {
        "verse": "20",
        "text": "Fölkelt erre éjfélkor, elvette mellőlem a fiamat, amíg a te szolgálóleányod aludt, és a keblére fektette, az ő halott fiát pedig az én keblemre fektette."
      },
      {
        "verse": "21",
        "text": "Amikor reggel fölkeltem, hogy megszoptassam a fiamat, láttam, hogy halott. De amikor reggel jól megnéztem, kiderült, hogy nem az a fiú volt, akit én szültem."
      },
      {
        "verse": "22",
        "text": "Ekkor a másik nő ezt mondta: Nem úgy van! Az én fiam él, a te fiad az, aki meghalt! Amaz viszont ezt mondta: Nem igaz! A te fiad halt meg, és az én fiam az, aki él! Így vitatkoztak a király előtt."
      },
      {
        "verse": "23",
        "text": "Akkor ezt mondta a király: Ez azt állítja: az én fiam él, a te fiad halt meg. Amaz meg ezt mondja: nem igaz, a te fiad halt meg, és az én fiam az, aki él."
      },
      {
        "verse": "24",
        "text": "Hozzatok hát ide egy kardot! – mondta a király. Oda is hoztak egy kardot a királynak,"
      },
      {
        "verse": "25",
        "text": "a király pedig megparancsolta: Vágjátok ketté az élő gyermeket, és adjátok oda egyik felét az egyiknek, másik felét a másiknak!"
      },
      {
        "verse": "26",
        "text": "Ekkor azt mondta az élő gyermek anyja a királynak, mivel megesett a szíve a fián: Kérlek, uram, adjátok neki inkább az élő gyermeket, csak meg ne öljétek! A másik azonban ezt mondta: Ne legyen se az enyém, se a tiéd, vágjátok ketté!"
      },
      {
        "verse": "27",
        "text": "Ekkor megszólalt a király, és ezt mondta: Adjátok annak az élő gyermeket, és ne öljétek meg, mert ő az anyja!"
      },
      {
        "verse": "28",
        "text": "Egész Izráel meghallotta ezt az ítéletet, amelyet a király hozott, és félelemmel tekintettek a királyra, mert látták, hogy isteni bölcsesség van benne, és azzal szolgáltat igazságot."
      }
    ]
  },
  {
    "chapter": 4,
    "verses": [
      { "verse": "1", "text": "Salamon király egész Izráel királya volt." },
      {
        "verse": "2",
        "text": "Legfőbb tisztviselői ezek voltak: Azarjá, Cádók fia volt a főpap,"
      },
      {
        "verse": "3",
        "text": "Elíhóref és Ahijjá, Sísá fiai a kancellárok, Jósáfát, Ahílúd fia pedig a főtanácsadó."
      },
      {
        "verse": "4",
        "text": "Benájá, Jójádá fia állt a hadsereg élén, Cádók és Ebjátár pedig papok voltak."
      },
      {
        "verse": "5",
        "text": "Azarjá, Nátán fia állt a helytartók élén, Zábúd pap, Nátán fia volt a király bizalmasa,"
      },
      {
        "verse": "6",
        "text": "Ahísár volt a háznagy, Adónírám, Abdá fia pedig a kényszermunkák felügyelője."
      },
      {
        "verse": "7",
        "text": "Salamon egész Izráel fölé tizenkét helytartót helyezett: ők látták el a királyt és udvarát. Mindegyiknek az esztendő egy hónapjában kellett az ellátásról gondoskodnia."
      },
      {
        "verse": "8",
        "text": "Név szerint ezek voltak: Húr fia Efraim hegyvidékén,"
      },
      {
        "verse": "9",
        "text": "Deker fia Mákacban, Saalbímban, Bét-Semesben, Élónban és Bét-Hánánban,"
      },
      {
        "verse": "10",
        "text": "Heszed fia Arubbótban, hozzá tartozott Szókó és Héfer egész vidéke."
      },
      {
        "verse": "11",
        "text": "Abínádáb fiáé volt Dór egész dombvidéke. Az ő felesége lett Salamon leánya, Táfat."
      },
      {
        "verse": "12",
        "text": "Baanához, Ahílúd fiához tartozott Taanak, Megiddó és egész Bét-Seán, amely Cáretán mellett van Jezréel alatt, és Bét-Seántól egész Ábél-Mehóláig, sőt Jokmoámon túl is."
      },
      {
        "verse": "13",
        "text": "Geber fia a gileádi Rámótban volt helytartó. Hozzá tartoztak Jáírnak, Manassé fiának sátorfalvai Gileádban, továbbá Argób körzete Básánban: hatvan nagy, várfallal és érczárakkal megerősített város."
      },
      { "verse": "14", "text": "Ahínádáb, Iddó fia Mahanajimban," },
      {
        "verse": "15",
        "text": "Ahímaac pedig Naftáliban kormányzott. Ő is Salamon egyik leányát, Boszmatot vette feleségül."
      },
      { "verse": "16", "text": "Baaná, Húsaj fia Ásérban és Álótban," },
      { "verse": "17", "text": "Jósáfát, Párúah fia Issakárban," },
      { "verse": "18", "text": "Simí, Élá fia Benjáminban kormányzott," },
      {
        "verse": "19",
        "text": "Geber, Úrí fia pedig Gileád földjén, amely Szíhónnak, az emóriak királyának és Ógnak, Básán királyának az országa volt. Azonkívül volt egy országos helytartó is."
      },
      {
        "verse": "20",
        "text": "Júdának és Izráelnek sok lakója volt, olyan sok, mint a tenger partján a homok: ettek és ittak, boldogok voltak."
      }
    ]
  },
  {
    "chapter": 5,
    "verses": [
      {
        "verse": "1",
        "text": "Salamon uralkodott mindazokon az országokon, amelyek az Eufrátesztől a filiszteusok földjéig és az egyiptomi határig terültek el. Ezek adót fizettek, és szolgáltak Salamonnak egész életében."
      },
      {
        "verse": "2",
        "text": "Salamon udvarának ennyi élelemre volt szüksége naponként: harminc kór finomlisztre és hatvan kór kenyérlisztre,"
      },
      {
        "verse": "3",
        "text": "tíz hizlalt marhára, húsz legelőn tartott marhára és száz juhra a szarvasokon, gazellákon, őzeken és hizlalt szárnyasokon kívül."
      },
      {
        "verse": "4",
        "text": "Mivel ő uralkodott mindenütt az Eufráteszen innen Tifszahtól Gázáig, minden királyon az Eufráteszen innen, ezért mindenfelől békesség volt körülötte."
      },
      {
        "verse": "5",
        "text": "Júda és Izráel biztonságban lakott, ki-ki a maga szőlője és fügefája alatt Dántól Beérsebáig Salamon egész életében."
      },
      {
        "verse": "6",
        "text": "Salamonnak volt négyezer harci kocsihoz való lova az istállókban, és volt tizenkétezer embere a kocsikra. "
      },
      {
        "verse": "7",
        "text": "A helytartók, ki-ki a maga hónapjában, ellátták Salamon királyt és mindazokat, akik Salamon király asztalához jártak; nem volt hiány semmiben."
      },
      {
        "verse": "8",
        "text": "Árpát és szalmát is szállított mindegyik a lovak és paripák számára arra a helyre, ahová kellett, előírás szerint."
      },
      {
        "verse": "9",
        "text": "Isten igen nagy bölcsességet és értelmet adott Salamonnak. Olyan sok bölcs gondolata volt, mint a tenger partján a homok."
      },
      {
        "verse": "10",
        "text": "Nagyobb volt Salamon bölcsessége az összes Keleten lakó ember bölcsességénél és az egyiptomiak minden bölcsességénél."
      },
      {
        "verse": "11",
        "text": "Bölcsebb volt Salamon minden embernél, még az ezráhi Étánnál, Hémánnál, Kalkólnál és Dardánál, Máhól fiainál is, úgyhogy nagy hírnévre tett szert mindenütt a környező népek körében."
      },
      {
        "verse": "12",
        "text": "Háromezer példabeszédet mondott, és ezeröt éneket szerzett."
      },
      {
        "verse": "13",
        "text": "Beszélt a fákról, a libánoni cédrustól kezdve a falból kinövő izsópig, és beszélt az állatokról, a madarakról, a csúszómászókról és a halakról."
      },
      {
        "verse": "14",
        "text": "Jöttek is az emberek minden nép közül, hogy hallgassák Salamon bölcsességét, sőt a föld királyai közül is mindazok, akik hallottak bölcsességéről."
      },
      {
        "verse": "15",
        "text": "Hírám, Tírusz királya elküldte szolgáit Salamonhoz, amikor meghallotta, hogy őt kenték fel királlyá apja után, mert Hírám mindig szerette Dávidot."
      },
      { "verse": "16", "text": "Salamon pedig ezt üzente Hírámnak:" },
      {
        "verse": "17",
        "text": "Te tudod, hogy apám, Dávid nem építhetett házat Istene, az  Úr nevének, mert háborúskodnia kellett mindenfelé, míg az  Úr lábai alá nem vetette ellenségeit."
      },
      {
        "verse": "18",
        "text": "De most az  Úr, az én Istenem nyugalmat adott nekem mindenfelől, nem fenyeget sem ellenség, sem veszedelem."
      },
      {
        "verse": "19",
        "text": "Én tehát azt gondoltam, hogy házat építek Istenem, az  Úr nevének, ahogyan az  Úr apámnak, Dávidnak megmondta: A te fiad, akit utánad helyezek a trónra, az épít majd nevemnek házat."
      },
      {
        "verse": "20",
        "text": "Most azért parancsold meg, hogy vágjanak ki cédrusfákat a Libánonon! Az én szolgáim együtt lesznek a te szolgáiddal, és annyi bért adok szolgáidnak, amennyit csak kívánsz. Jól tudod, hogy miköztünk senki sem ért úgy a favágáshoz, mint a szidóniak."
      },
      {
        "verse": "21",
        "text": "Amikor Hírám meghallotta Salamon üzenetét, nagyon megörült, és ezt mondta: Áldott legyen ma az  Úr, mert bölcs fiat adott Dávidnak e nagy nép élére!"
      },
      {
        "verse": "22",
        "text": "És Hírám ezt az üzenetet küldte Salamonnak: Meghallgattam, amit üzentél nekem. Teljesítem mind a cédrusfákra, mind a ciprusfákra vonatkozó minden kívánságodat."
      },
      {
        "verse": "23",
        "text": "Szolgáim leszállítják a Libánonról a tengerre, én pedig tutajokká kapcsoltatom össze azokat, és levitetem a tengeren arra a helyre, amelyet megüzensz nekem. Ott szétszedetem azokat, te pedig vitesd el! Te viszont teljesítsd az én kívánságomat, és adj élelmet házam népének!"
      },
      {
        "verse": "24",
        "text": "Adott tehát Hírám Salamonnak cédrus- és ciprusfát, amennyit csak kívánt."
      },
      {
        "verse": "25",
        "text": "Salamon pedig adott Hírámnak háza népe ellátására húszezer kór búzát és húszezer kór sajtolt olajat. Ezt adta Salamon Hírámnak évről évre."
      },
      {
        "verse": "26",
        "text": "Az  Úr tehát bölcsességet adott Salamonnak, ahogyan megígérte neki. Békességben élt Hírám Salamonnal, és szövetséget kötöttek egymással."
      },
      {
        "verse": "27",
        "text": "Salamon király kényszermunkásokat küldött föl egész Izráelből: harmincezer ember lett a kényszermunkása."
      },
      {
        "verse": "28",
        "text": "Ezeket felváltva küldte a Libánonra, havonként tízezer embert: egy hónapig a Libánonon voltak, két hónapig pedig otthon. A kényszermunkások felügyelője Adónírám volt."
      },
      {
        "verse": "29",
        "text": "Salamonnak volt hetvenezer teherhordója és nyolcvanezer kőfejtője is a hegységben."
      },
      {
        "verse": "30",
        "text": "Salamonnak a munkavezetőin kívül, akik a munkát irányították, háromezer-háromszáz felügyelője is volt, akik a munkát végeztették a néppel."
      },
      {
        "verse": "31",
        "text": "A király parancsára nagy és értékes kőtömböket fejtettek, mert faragott kövekből akarták lerakni a templom alapjait; "
      },
      {
        "verse": "32",
        "text": "ezeket Salamon és Hírám építőmunkásai meg a gebáliak faragták méretre. Így készítették elő a gerendákat meg a köveket a templom építéséhez."
      }
    ]
  },
  {
    "chapter": 6,
    "verses": [
      {
        "verse": "1",
        "text": "Négyszáznyolcvan évvel azután, hogy Izráel fiai kijöttek Egyiptomból, amikor Salamon már negyedik éve uralkodott Izráelben, ziv hónapban, azaz a második hónapban kezdték el építeni az  Úr templomát."
      },
      {
        "verse": "2",
        "text": "Az a templom, amelyet Salamon király épített az  Úrnak, hatvan könyök hosszú, húsz könyök széles és harminc könyök magas volt."
      },
      {
        "verse": "3",
        "text": "A templomépület előcsarnoka húsz könyök hosszú volt, a templom szélességének megfelelően, szélessége pedig tíz könyök volt a templom előtt."
      },
      {
        "verse": "4",
        "text": "Készíttetett a templomra ablakokat is, kőkerettel és ráccsal."
      },
      {
        "verse": "5",
        "text": "A templom falaihoz körös-körül oldalszárnyakat építtetett, körös-körül a templom falain, a szentélynél és a szentek szentjénél is; körös-körül oldalkamrákat csináltatott."
      },
      {
        "verse": "6",
        "text": "Az oldalszárny szélessége legalul öt könyök, középen a szélessége hat könyök, a harmadik szinten pedig a szélessége hét könyök volt; a templomot ugyanis kívülről körös-körül lépcsőzetesre építtette, hogy a gerendák ne nyúljanak be a templom falaiba."
      },
      {
        "verse": "7",
        "text": "Mivel a templom építésekor már készre faragott kövekből dolgoztak, sem kalapácsnak, sem vésőnek, sem egyéb vasszerszámnak nem hallatszott a zaja a templom építésekor."
      },
      {
        "verse": "8",
        "text": "Az alsó oldalkamra ajtaja a templom jobb oldalán volt, és csigalépcsőn jártak föl a középsőre, a középsőről pedig a harmadikra."
      },
      {
        "verse": "9",
        "text": "Amikor befejezték a templom építését, beburkolták a templomot cédrusgerendákkal és cédrusdeszkákkal."
      },
      {
        "verse": "10",
        "text": "Megépítették az oldalszárnyakat az egész templomhoz, emeletenként öt-öt könyök magasra, és cédrusgerendákkal kapcsolták a templomhoz."
      },
      { "verse": "11", "text": "Így szólt az  Úr igéje Salamonhoz:" },
      {
        "verse": "12",
        "text": "Ezt mondom a templomról, amelyet most építesz: Ha az én rendelkezéseim szerint élsz, törvényeimet teljesíted, ha megtartod minden parancsolatomat, és azok szerint élsz, akkor én is megtartom ígéretemet, amelyet apádnak, Dávidnak tettem:"
      },
      {
        "verse": "13",
        "text": "Izráel fiai között lakom, és nem hagyom el népemet, Izráelt."
      },
      { "verse": "14", "text": "Amikor befejezte Salamon a templom építését," },
      {
        "verse": "15",
        "text": "beburkolta a templom falait belülről cédrusdeszkával; a templom padlójától egészen a mennyezetig faburkolattal látta el belül, a templom padlóját pedig ciprusfa deszkával borította be."
      },
      {
        "verse": "16",
        "text": "A templom végétől húszkönyöknyire épített egy deszkafalat cédrusfából a padlótól fel a mennyezetig; ezt építette ki belül a legszentebb résznek, a szentek szentjének."
      },
      {
        "verse": "17",
        "text": "Az előtte levő templomcsarnok, azaz a szentély negyven könyök volt."
      },
      {
        "verse": "18",
        "text": "Belülről az egész templomot cédrusfa borította, s erre gömb alakú díszeket és virágfüzéreket faragtak; minden csupa cédrusfa volt, a követ nem is lehetett látni."
      },
      {
        "verse": "19",
        "text": "A templom leghátsó részében készítette el a szentek szentjét, hogy ott helyezze el az  Úr szövetségládáját."
      },
      {
        "verse": "20",
        "text": "A szentek szentje húsz könyök hosszú, húsz könyök széles és húsz könyök magas volt. Színarannyal vonatta be azt, az oltárt pedig cédrusfával borította be."
      },
      {
        "verse": "21",
        "text": "A templom belsejét is színarannyal vonatta be Salamon, és aranyláncokat húzatott ki a szentek szentje elé. Arannyal vonatta be a templomot,"
      },
      {
        "verse": "22",
        "text": "az egész templomot arannyal vonatta be, végig az egész templomot. A szentek szentjénél levő oltárt is mindenütt bevonatta arannyal."
      },
      {
        "verse": "23",
        "text": "Készíttetett olajfából a szentek szentjébe két kerúbot, tíz-tíz könyök magasat."
      },
      {
        "verse": "24",
        "text": "A kerúb egyik szárnya is öt könyök, a másik szárnya is öt könyök volt, úgyhogy az egyik szárny vége a másik szárny végétől tízkönyöknyire volt."
      },
      {
        "verse": "25",
        "text": "A másik kerúb is tízkönyöknyi volt; mindkét kerúbnak ugyanaz volt a mérete és a formája."
      },
      {
        "verse": "26",
        "text": "Az egyik kerúb magassága tíz könyök volt, és ugyanannyi volt a másik kerúbé is."
      },
      {
        "verse": "27",
        "text": "A kerúbokat a templom legbelső részébe helyezték. A kiterjesztett szárnyú kerúbok közül az egyiknek a szárnya az egyik falig, a másik kerúb szárnya pedig a másik falig ért, és szárnyuk a templom közepén egymáshoz ért."
      },
      { "verse": "28", "text": "A kerúbokat is bevonták arannyal." },
      {
        "verse": "29",
        "text": "A templom falára, körös-körül mindenütt, a belső és külső részre egyaránt domborműveket faragtak: kerúbokat, pálmákat és virágfüzéreket."
      },
      {
        "verse": "30",
        "text": "A templom padlóját arannyal vonták be a belső és a külső részben egyaránt."
      },
      {
        "verse": "31",
        "text": "A szentek szentjének bejáratára ajtószárnyakat készítettek olajfából. A szemöldökfák és az ajtófélfák ötszöget alkottak."
      },
      {
        "verse": "32",
        "text": "Mind a két ajtószárny olajfából volt. Kerúb-, pálma- és virágfüzér-domborműveket faragtak rájuk, majd bevonták arannyal; a kerúbokat és a pálmákat is befuttatták arannyal."
      },
      {
        "verse": "33",
        "text": "Ugyanígy készítettek a templom bejáratához is ajtófélfákat olajfából, négyszögletes formára."
      },
      {
        "verse": "34",
        "text": "Mindkét ajtószárny ciprusfából volt. Az egyik ajtószárny is két táblából állt, amelyek csapon forogtak, meg a másik ajtószárny is két táblából állt, amelyek csapon forogtak."
      },
      {
        "verse": "35",
        "text": "Kerúbokat, pálmákat és virágfüzéreket faragtak rájuk, és beborították arannyal, amely még a véseteket is befedte."
      },
      {
        "verse": "36",
        "text": "Azután megépítették a belső udvart három sor faragott kőből és egy sor cédrusgerendából."
      },
      {
        "verse": "37",
        "text": "A negyedik évben rakták le az  Úr házának alapját, ziv hónapban,"
      },
      {
        "verse": "38",
        "text": "és a tizenegyedik évben, búl hónapban, azaz a nyolcadik hónapban készült el a templom minden része és minden tartozéka. Hét esztendeig építették."
      }
    ]
  },
  {
    "chapter": 7,
    "verses": [
      {
        "verse": "1",
        "text": "A maga palotáját tizenhárom évig építette Salamon; akkor készült el teljesen a palota."
      },
      {
        "verse": "2",
        "text": "Felépítette tehát a Libánon-erdő palotát: száz könyök volt a hossza, ötven könyök a szélessége, harminc könyök a magassága. Négy sorban cédrusoszlopok voltak, az oszlopokon pedig cédrusgerendák,"
      },
      {
        "verse": "3",
        "text": "és cédrusfa mennyezet az oszlopokon nyugvó keresztgerendákon. Összesen negyvenöt oszlop volt, soronként tizenöt."
      },
      {
        "verse": "4",
        "text": "Kerettel ellátott ablakok voltak három sorban, az ablakok egymással szemben voltak három sorban."
      },
      {
        "verse": "5",
        "text": "Az ajtófélfák meg az ablakkeretek mind négyszögűek voltak. Az ablakok egymással szemben voltak három sorban."
      },
      {
        "verse": "6",
        "text": "Azután elkészíttette az oszlopcsarnokot, melynek a hossza ötven könyök, szélessége harminc könyök volt, és ez elé még egy oszlopos csarnokot és egy lépcsőt."
      },
      {
        "verse": "7",
        "text": "Elkészíttette a tróntermet is, az ítélethozatal csarnokát, hogy ott ítélkezzék, és cédrusfával burkoltatta be a padlótól a mennyezetig."
      },
      {
        "verse": "8",
        "text": "A saját palotája pedig, amelyben lakott, a hátsó udvarban, a csarnokon belül hasonlóan készült el. Ehhez a csarnokhoz hasonló palotát készített Salamon a fáraó leányának is, akit feleségül vett."
      },
      {
        "verse": "9",
        "text": "Mindezek bent is, kint is méret szerint kifaragott, fűrésszel kivágott értékes kövekből készültek; az alaptól az oromzatig, kívül is a nagy udvari részen."
      },
      {
        "verse": "10",
        "text": "Az alapok is értékes, nagy kövekből készültek, tíz könyök és nyolc könyök nagyságú kövekből."
      },
      {
        "verse": "11",
        "text": "Ezekre méret szerint kifaragott értékes kövek és cédrusgerendák kerültek."
      },
      {
        "verse": "12",
        "text": "A nagy udvart három sor faragott kő és egy sor cédrusgerenda vette körül, az  Úr temploma belső udvarához meg a templom csarnokához hasonlóan."
      },
      {
        "verse": "13",
        "text": "Ezután Salamon király elhozatta Tíruszból Hírámot,"
      },
      {
        "verse": "14",
        "text": "aki egy Naftáli törzséből származó özvegyasszony fia volt, az apja azonban tíruszi rézműves volt. Ő teljes bölcsességgel, értelemmel és tudással el tudott készíteni bármilyen rézeszközt. Eljött Salamon királyhoz, és készített mindenféle eszközt."
      },
      {
        "verse": "15",
        "text": "Formált két rézoszlopot, az egyik oszlop magassága tizennyolc könyök volt, és tizenkét könyök hosszú zsinór érte körül. Ugyanígy a másik oszlopot is."
      },
      {
        "verse": "16",
        "text": "Majd két oszlopfőt készített rézből öntve, és az oszlopok tetejére helyezte azokat. Öt könyök magas volt az egyik oszlopfő, és öt könyök magas volt a másik oszlopfő is."
      },
      {
        "verse": "17",
        "text": "Az oszlopok tetején levő oszlopfőknek hálószerű recézete volt lánc formájú zsinórokkal. Hét volt az egyik oszlopfőn, és hét volt a másik oszlopfőn is."
      },
      {
        "verse": "18",
        "text": "Azután gránátalmákat készített; két sor volt belőlük mindegyik háló körül, hogy befedje az oszlopfőket, amelyek az oszlopok tetején voltak. Ugyanígy járt el a másik oszlopfőnél is."
      },
      {
        "verse": "19",
        "text": "A csarnoknál álló oszlopok tetején az oszlopfők liliom alakúak voltak, négy könyök magasak."
      },
      {
        "verse": "20",
        "text": "Oszlopfők voltak tehát a két oszlop tetején; a kidomborodásuk mentén, a háló fölött kétszáz gránátalma volt több sorban körös-körül, mindkét oszlopfőnél."
      },
      {
        "verse": "21",
        "text": "Azután felállította az oszlopokat a templom csarnoka elé. Felállította a jobb oldali oszlopot, és elnevezte Jákínnak, azután felállította a bal oldali oszlopot, és elnevezte Bóáznak."
      },
      {
        "verse": "22",
        "text": "Az oszlopok teteje liliom alakú volt. Így fejeződött be az oszlopok elkészítése."
      },
      {
        "verse": "23",
        "text": "Azután elkészítette az öntött medencét, amelynek egyik pereme a másik peremétől tízkönyöknyire volt, kör alakú és öt könyök magas volt, és harminc könyök hosszú zsinór érte körül."
      },
      {
        "verse": "24",
        "text": "A pereme alatt körös-körül gömb alakú díszek voltak, könyökönként tíz-tíz, ezek vették körül a medencét. A gömb alakú díszek két sorban helyezkedtek el, amelyeket az öntvénnyel együtt öntöttek."
      },
      {
        "verse": "25",
        "text": "A medencét tizenkét bika tartotta: három északra, három nyugatra, három délre, három pedig keletre nézett; mindegyik a hátsó részével fordult befelé."
      },
      {
        "verse": "26",
        "text": "Egy tenyér volt a vastagsága, a pereme pedig kifelé hajlott, ahogy a poharak pereme, mint a liliomvirág. Kétezer bat víz fért bele."
      },
      {
        "verse": "27",
        "text": "Készített rézből tíz mosóállványt is; mindegyik állvány négy könyök hosszú, négy könyök széles és három könyök magas volt."
      },
      {
        "verse": "28",
        "text": "Az állványokat így készítették el: oldallapok voltak rajtuk, és az oldallapok foglalatok között voltak."
      },
      {
        "verse": "29",
        "text": "A foglalatok közötti oldallapokon oroszlánok, bikák és kerúbok voltak, ugyanígy a foglalatokon is, az oroszlánok és bikák fölött és alatt pedig koszorúmintázat."
      },
      {
        "verse": "30",
        "text": "Négy rézkereke volt mindegyik állványnak, réztengelyekkel. Az állvány négy sarkán támasztékok voltak; a mosómedence aljára voltak öntve a támasztékok, mindegyik oldalon koszorúkkal."
      },
      {
        "verse": "31",
        "text": "A perem a támasztékokon belül fölfelé egy könyök magasan volt, és a perem másfél könyöknyire le volt kerekítve. Domborművek voltak a peremen is, a hozzá tartozó oldallapok pedig négyszögűek voltak, nem gömbölyűek."
      },
      {
        "verse": "32",
        "text": "A négy kerék az oldallapok alatt volt, a kerekek tengelyei pedig az állványhoz voltak erősítve. Mindegyik kerék másfél könyök magas volt."
      },
      {
        "verse": "33",
        "text": "A kerekeket úgy készítették, mint a szekérkerekeket szokták, tengelyeiket, abroncsaikat, küllőiket és kerékagyaikat mind úgy öntötték."
      },
      {
        "verse": "34",
        "text": "Mindegyik állvány négy sarkán négy támaszték volt, ezek a támasztékok az állványból nyúltak ki."
      },
      {
        "verse": "35",
        "text": "Az állvány tetején félkönyöknyi kerek kiemelkedés volt körös-körül, és az állvány tetején levő tartókarok és oldallapok az állvánnyal egy darabból készültek."
      },
      {
        "verse": "36",
        "text": "A tartókarok felületére és a bordázatokra kerúbokat, oroszlánokat és pálmákat vésetett, és koszorúkat körös-körül, ahogyan a hely engedte."
      },
      {
        "verse": "37",
        "text": "Így készítette el a tíz állványt, mindegyiket egyformán öntve, egyforma méretűre és egyforma mintázattal."
      },
      {
        "verse": "38",
        "text": "Azután készített rézből tíz mosófazekat. Negyven bat víz fért mindegyik fazékba, és mindegyik fazék átmérője négy könyök volt. Mind a tíz állványon volt egy ilyen mosófazék."
      },
      {
        "verse": "39",
        "text": "Öt állványt a templom jobb oldalára, ötöt pedig a templom bal oldalára helyezett, a medencét pedig a templom jobb oldalán, délkelet felől helyezte el."
      },
      {
        "verse": "40",
        "text": "Készített azután Hírám üstöket, lapátokat és hintőedényeket. Ezzel befejezte Hírám az egész munkát, amit az  Úr házához kellett készítenie Salamon király megbízásából:"
      },
      {
        "verse": "41",
        "text": "a két oszlopot és a két kerek oszlopfőt, amelyek az oszlopok tetején voltak, a két hálót az oszlopok tetején levő két kerek oszlopfő beborítására,"
      },
      {
        "verse": "42",
        "text": "meg négyszáz gránátalmát a két hálóra, két sor gránátalmát egy-egy hálóra, az oszlopokon levő két kerek oszlopfő beborítására;"
      },
      {
        "verse": "43",
        "text": "a tíz állványt és az állványokra tíz mosófazekat;"
      },
      { "verse": "44", "text": "a medencét meg tizenkét bikát a medence alá;" },
      {
        "verse": "45",
        "text": "továbbá fazekakat, lapátokat, hintőedényeket és mindazt a fölszerelést, amit az  Úr háza számára Salamon király megbízásából fényesre csiszolt rézből kellett elkészítenie Hírámnak."
      },
      {
        "verse": "46",
        "text": "A Jordán környékén öntette ezeket a király földbe vájt formákban, Szukkót és Cáretán között."
      },
      {
        "verse": "47",
        "text": "Ezt az egész fölszerelést Salamon méretlenül hagyta a réz roppant bősége miatt."
      },
      {
        "verse": "48",
        "text": "Elkészíttette Salamon a többi fölszerelést is az  Úr házához: az aranyoltárt, az aranyasztalt, amelyen a szent kenyerek voltak;"
      },
      {
        "verse": "49",
        "text": "a lámpatartókat színaranyból a szentek szentje elé, ötöt jobbról, ötöt balról; a virágokat, a mécseseket és a koppantókat is aranyból;"
      },
      {
        "verse": "50",
        "text": "a tálakat, késeket, hintőedényeket, kanalakat és szenesserpenyőket színaranyból; a sarokpántokat a templom belsejében, a szentek szentjébe vezető ajtókhoz és a templom szentélyébe vezető ajtókhoz aranyból."
      },
      {
        "verse": "51",
        "text": "Amikor befejezték mindazt a munkát, amit Salamon király végeztetett az  Úr háza számára, bevitte Salamon azt az ezüstöt, aranyat és egyéb tárgyakat, amelyeket apja, Dávid szentelt oda ajándékul, és elhelyezte az  Úr házának a kincsei közé."
      }
    ]
  },
  {
    "chapter": 8,
    "verses": [
      {
        "verse": "1",
        "text": "Akkor összegyűjtötte Salamon Izráel véneit és minden törzsfőjét, Izráel fiainak családfőit magához Jeruzsálembe, hogy elvigyék az  Úr szövetségládáját Dávid városából, azaz Sionból."
      },
      {
        "verse": "2",
        "text": "Összegyülekeztek tehát Salamon királyhoz mindezek az izráeli férfiak étáním havában, azaz a hetedik hónapban, az ünnepen."
      },
      {
        "verse": "3",
        "text": "Amikor Izráel vénei mind megérkeztek, a papok fölemelték a ládát,"
      },
      {
        "verse": "4",
        "text": "és fölvitték az  Úr ládáját meg a kijelentés sátrát és a szentély egész fölszerelését, amely a sátorban volt. A papok és a léviták vitték azokat."
      },
      {
        "verse": "5",
        "text": "Salamon király és Izráel egész közössége, amely megjelent nála, ott állt vele együtt a láda előtt. Olyan sok juhot és marhát áldoztak, hogy sem megszámlálni, de még csak megbecsülni sem lehetett azokat."
      },
      {
        "verse": "6",
        "text": "Azután bevitték a papok az  Úr szövetségládáját a helyére, a templom legbelső részébe, a szentek szentjébe, a kerúbok szárnyai alá."
      },
      {
        "verse": "7",
        "text": "A kerúbok ugyanis kiterjesztették szárnyaikat a láda helye fölé, és betakarták a kerúbok fölülről a ládát és annak rúdjait."
      },
      {
        "verse": "8",
        "text": "A rudak olyan hosszúak voltak, hogy a rudak végei láthatók voltak a szentek szentje előtt levő szentélyből, de kívülről nem látszottak. Ott vannak még ma is."
      },
      {
        "verse": "9",
        "text": "Nem volt a ládában más, csak a két kőtábla, amelyeket Mózes tett bele a Hóreben, amikor az  Úr szövetséget kötött Izráel fiaival, miután kijöttek Egyiptomból."
      },
      {
        "verse": "10",
        "text": "Amikor a papok kijöttek a szentélyből, felhő töltötte be az  Úr házát,"
      },
      {
        "verse": "11",
        "text": "úgyhogy a papok a felhő miatt nem tudtak odaállni, hogy szolgálatukat végezzék, mert az  Úr dicsősége betöltötte az  Úr házát."
      },
      {
        "verse": "12",
        "text": "Akkor ezt mondta Salamon: Az  Úr mondta, hogy homályban kíván lakni."
      },
      {
        "verse": "13",
        "text": "Örömmel építettem neked lakóházat, maradandót, örök lakóhelyül."
      },
      {
        "verse": "14",
        "text": "Azután megfordult a király, és megáldotta Izráel egész gyülekezetét, miközben Izráel egész gyülekezete állt."
      },
      {
        "verse": "15",
        "text": "Ezt mondta: Áldott az  Úr, Izráel Istene, aki ígéretet tett apámnak, Dávidnak, és azt hatalmával be is teljesítette. Ezt mondta:"
      },
      {
        "verse": "16",
        "text": "Attól a naptól fogva, hogy kihoztam népemet, Izráelt Egyiptomból, nem választottam ki egyetlen várost sem Izráel törzseiből, hogy házat építsenek ott az én nevemnek. Dávidot azonban kiválasztottam, hogy népemnek, Izráelnek a vezetője legyen."
      },
      {
        "verse": "17",
        "text": "De amikor apám, Dávid házat akart építeni Izráel Istene, az  Úr nevének tiszteletére,"
      },
      {
        "verse": "18",
        "text": "akkor ezt mondta apámnak, Dávidnak az  Úr: Azzal, hogy házat akartál építeni a nevem tiszteletére, jót akartál."
      },
      {
        "verse": "19",
        "text": "De te nem építheted föl azt a házat, hanem a fiad, aki a te véredből származik, ő építi majd föl azt a házat nevem tiszteletére."
      },
      {
        "verse": "20",
        "text": "Az  Úr beteljesítette ígéretét, amelyet tett, mert amikor apámnak, Dávidnak a helyébe léptem, és Izráel trónjára ültem, ahogyan megígérte az  Úr, fölépítettem ezt a házat Izráel Istene, az  Úr nevének tiszteletére."
      },
      {
        "verse": "21",
        "text": "És helyet készítettem ott a ládának; abban van az  Úr szövetsége, amelyet őseinkkel kötött, amikor kihozta őket Egyiptomból."
      },
      {
        "verse": "22",
        "text": "Azután odaállt Salamon az  Úr oltára elé, szemben Izráel egész gyülekezetével, kezeit az ég felé tárta,"
      },
      {
        "verse": "23",
        "text": "és ezt mondta:  Uram, Izráel Istene! Nincs hozzád hasonló Isten sem fent az égben, sem lent a földön! Hűségesen megtartod a szolgáiddal kötött szövetséget, ha teljes szívvel előtted járnak."
      },
      {
        "verse": "24",
        "text": "Megtartottad, amit ígértél a te szolgádnak, Dávidnak, az én apámnak. Amit megígértél, hatalmaddal be is teljesítetted a mai napon."
      },
      {
        "verse": "25",
        "text": "Most azért,  Uram, Izráel Istene, tartsd meg, amit a te szolgádnak, Dávidnak, apámnak ígértél, amikor ezt mondtad: Nem vesznek ki színem elől utódaid, akik Izráel trónján ülnek, de csak akkor, ha fiaid ügyelnek útjukra, és előttem járnak, ahogyan előttem jártál te is."
      },
      {
        "verse": "26",
        "text": "Most azért, Izráel Istene, váljék valóra ígéreted, amelyet a te szolgádnak, Dávidnak, az én apámnak tettél!"
      },
      {
        "verse": "27",
        "text": "De vajon lakhat-e Isten a földön? Hiszen az ég, sőt az egeknek egei sem fogadhatnak magukba téged, hát még ez a ház, amelyet én építettem!"
      },
      {
        "verse": "28",
        "text": "Mégis tekints a te szolgád imádságára és könyörgésére,  Uram, Istenem, és hallgasd meg a kiáltást és az imádságot, amikor ma a te szolgád a te színed előtt imádkozik."
      },
      {
        "verse": "29",
        "text": "Nézz nyitott szemmel erre a házra éjjel és nappal, arra a helyre, amelyről ezt mondtad: Ott lesz az én nevem! Hallgasd meg az imádságot, amikor a te szolgád ezen a helyen imádkozik!"
      },
      {
        "verse": "30",
        "text": "Hallgasd meg a te szolgádnak és népednek, Izráelnek a könyörgését, amikor ezen a helyen imádkoznak! Hallgasd meg lakóhelyeden, a mennyben, hallgasd meg, és bocsáss meg nekik!"
      },
      {
        "verse": "31",
        "text": "Ha majd valaki vétkezik felebarátja ellen, és arra kényszerül, hogy esküt tegyen, ő pedig idejön, és esküt tesz oltárod előtt ebben a házban,"
      },
      {
        "verse": "32",
        "text": "te halld meg a mennyből, és tégy igazságot a te szolgáid ügyében: bizonyítsd rá a bűnösre bűnösségét, és olvasd fejére a tettét; az igaznak pedig bizonyítsd be igazságát, és bánj vele igazsága szerint!"
      },
      {
        "verse": "33",
        "text": "Ha majd néped, Izráel vereséget szenved ellenségétől, mert vétkezett ellened, de azután megtér hozzád, vallást tesz nevedről, hozzád imádkozik és könyörög ebben a házban,"
      },
      {
        "verse": "34",
        "text": "te hallgasd meg a mennyből, bocsásd meg népednek, Izráelnek a vétkét, és hozd vissza arra a földre, amelyet őseinek adtál!"
      },
      {
        "verse": "35",
        "text": "Ha majd bezárul az ég, és nem lesz eső, mert vétkeztek ellened, de azután imádkoznak ezen a helyen, vallást tesznek nevedről, és megtérnek vétkükből, mert megaláztad őket,"
      },
      {
        "verse": "36",
        "text": "te hallgasd meg őket a mennyből, és bocsásd meg szolgáidnak és népednek, Izráelnek a vétkét, sőt tanítsd őket a jó útra, amelyen járniuk kell, és adj esőt földedre, amelyet népednek adtál örökségül!"
      },
      {
        "verse": "37",
        "text": "Ha majd éhínség támad az országban, ha dögvész, aszály, rozsda, sáska vagy cserebogár pusztít, vagy ha ellenség ostromolja az ország városait, vagy bármilyen csapás és betegség támad,"
      },
      {
        "verse": "38",
        "text": "akkor minden imádságot és könyörgést, amelyet akár egy ember, akár egész néped, Izráel mond el, és ha valaki elismeri, hogy miatta van a csapás, és kitárja a kezét e ház felé,"
      },
      {
        "verse": "39",
        "text": "te hallgasd meg lakóhelyedről, a mennyből, bocsáss meg, cselekedj és bánj mindenkivel tettei szerint, ahogyan megismerted a szívét, hiszen egyedül te ismered minden embernek a szívét,"
      },
      {
        "verse": "40",
        "text": "hogy féljenek téged egész életükben, amíg csak azon a földön élnek, amelyet őseinknek adtál."
      },
      {
        "verse": "41",
        "text": "Még az idegent is, aki nem a te népedből, Izráelből való, de eljön messze földről a te nevedért,"
      },
      {
        "verse": "42",
        "text": "mert hallani fognak nagy nevedről, erős kezedről és kinyújtott karodról, ha eljön és imádkozik ebben a házban,"
      },
      {
        "verse": "43",
        "text": "te hallgasd meg lakóhelyedről, a mennyből, és tedd meg mindazt, amit az idegen kér tőled, hogy a föld minden népe megismerje nevedet, és úgy féljenek téged, ahogyan néped, Izráel, és tudják meg, hogy rólad nevezték el ezt a házat, amelyet építettem."
      },
      {
        "verse": "44",
        "text": "Ha majd néped hadba vonul ellensége ellen, olyan úton, amelyen te küldöd, és imádkozik az  Úrhoz, e város felé fordulva, amelyet kiválasztottál, és e ház felé, amelyet neved tiszteletére építettem,"
      },
      {
        "verse": "45",
        "text": "te hallgasd meg a mennyből imádságukat és könyörgésüket, és pártold ügyüket!"
      },
      {
        "verse": "46",
        "text": "Ha majd vétkeznek ellened – mert nincs ember, aki ne vétkeznék –, és megharagszol rájuk, kiszolgáltatod őket ellenségeiknek, azok pedig fogságba hurcolják őket az ellenség földjére, akár messzire, akár közelre,"
      },
      {
        "verse": "47",
        "text": "de aztán szívből megtérnek azon a földön, ahova fogságba vitték őket, ha megtérnek és így könyörögnek hozzád azoknak a földjén, akik fogságba vitték őket: Vétkeztünk, bűnt követtünk el, gonoszul cselekedtünk! –"
      },
      {
        "verse": "48",
        "text": "ha tehát teljes szívükből és teljes lelkükből megtérnek hozzád ellenségeik földjén, akik fogságba vitték őket, és imádkoznak hozzád országuk felé fordulva, amelyet őseiknek adtál, a város felé, amelyet kiválasztottál, és e ház felé, amelyet neved tiszteletére építettem,"
      },
      {
        "verse": "49",
        "text": "te hallgasd meg imádságukat és könyörgésüket lakóhelyedről, a mennyből, és pártold ügyüket!"
      },
      {
        "verse": "50",
        "text": "Bocsásd meg népednek, amit ellened vétettek, és minden hűtlenségüket, amiben hűtlenek voltak hozzád, és támassz irgalmat irántuk azokban, akik fogságba viszik őket, hogy irgalmazzanak nekik."
      },
      {
        "verse": "51",
        "text": "Hiszen a te néped és a te örökséged ők, akiket kihoztál Egyiptomból, a vaskohóból."
      },
      {
        "verse": "52",
        "text": "Nézz nyitott szemmel a te szolgádnak és népednek, Izráelnek a könyörgésére; hallgasd meg őket, valahányszor hozzád kiáltanak!"
      },
      {
        "verse": "53",
        "text": "Mert te választottad ki őket saját örökségedül a földön élő valamennyi nép közül, ahogyan megmondtad a te szolgád, Mózes által, amikor kihoztad őseinket Egyiptomból, Uram, ó,  Uram!"
      },
      {
        "verse": "54",
        "text": "Amikor Salamon befejezte ezt az egész imádságot és könyörgést, amellyel az  Úrhoz imádkozott, fölkelt az  Úr oltára elől, ahol eddig térdelt, és kitárta kezeit az ég felé."
      },
      {
        "verse": "55",
        "text": "Fölállt tehát, és fennhangon így áldotta meg Izráel egész gyülekezetét:"
      },
      {
        "verse": "56",
        "text": "Áldott az  Úr, aki nyugalmat adott népének, Izráelnek egészen úgy, ahogyan megígérte. Egyetlen szó sem veszett el azokból az ígéretekből, amelyeket Mózes, az ő szolgája által megígért."
      },
      {
        "verse": "57",
        "text": "Legyen velünk Istenünk, az  Úr, ahogyan őseinkkel volt. Ne hagyjon el bennünket, és ne vessen el magától!"
      },
      {
        "verse": "58",
        "text": "Fordítsa oda magához szívünket, hogy mindenben az ő útjain járjunk, és megtartsuk parancsolatait, rendelkezéseit és törvényeit, amelyeket őseinknek adott."
      },
      {
        "verse": "59",
        "text": "Ezek a szavak pedig, amelyekkel az  Úr színe előtt könyörögtem, legyenek éjjel-nappal Istenünk, az  Úr előtt, hogy pártolja az ő szolgájának és népének, Izráelnek az ügyét, amiben csak napról napra szükséges."
      },
      {
        "verse": "60",
        "text": "Hadd tudja meg a föld minden népe, hogy az  Úr az Isten, nincs más."
      },
      {
        "verse": "61",
        "text": "Legyen a szívetek teljesen az  Úré, a mi Istenünké, járjatok rendelkezései szerint, és tartsátok meg parancsolatait úgy, mint ma!"
      },
      {
        "verse": "62",
        "text": "Azután a király és vele együtt egész Izráel áldozatot mutatott be az  Úrnak."
      },
      {
        "verse": "63",
        "text": "Salamon békeáldozatot mutatott be: huszonkétezer marhát és százhúszezer juhot áldozott fel az  Úrnak. Így avatta fel az  Úr házát a király Izráel fiaival együtt."
      },
      {
        "verse": "64",
        "text": "Ugyanazon a napon szentelte föl a király az udvar középső részét az  Úr háza előtt, mert ott készítette el az égőáldozatot, az ételáldozatot és a békeáldozat kövérjét. Az  Úr színe előtt álló rézoltár ugyanis kicsi volt ahhoz, hogy ráférjen az égőáldozat, az ételáldozat és a békeáldozat kövérje."
      },
      {
        "verse": "65",
        "text": "Így ünnepelt akkor Salamon egész Izráellel együtt. Sokan gyűltek össze a Hamátba vezető úttól egészen Egyiptom patakjáig Istenünknek, az  Úrnak a színe elé hét napra meg hét napra, azaz tizennégy napra."
      },
      {
        "verse": "66",
        "text": "A nyolcadik napon elbocsátotta a népet. Azok áldották a királyt, és örvendezve, vidám szívvel tértek haza, amiért oly sok jót tett az  Úr az ő szolgájával, Dáviddal és népével, Izráellel."
      }
    ]
  },
  {
    "chapter": 9,
    "verses": [
      {
        "verse": "1",
        "text": "Amikor Salamon befejezte az  Úr templomának és a királyi palotának az építését és mindazt, amit még kívánt és meg akart csináltatni,"
      },
      {
        "verse": "2",
        "text": "megjelent az  Úr Salamonnak másodszor is úgy, ahogyan Gibeónban megjelent neki."
      },
      {
        "verse": "3",
        "text": "Ezt mondta neki az  Úr: Meghallgattam imádságodat és könyörgésedet, amelyet elém tártál. Megszentelem ezt a templomot, amelyet építettél, hogy itt legyen az én nevem mindörökké; itt lesz a szemem és a szívem is mindenkor!"
      },
      {
        "verse": "4",
        "text": "És ha előttem jársz, ahogyan apád, Dávid is tette, tiszta szívvel és őszintén, és megteszel mindent, amit megparancsoltam neked, megtartva rendelkezéseimet és törvényeimet,"
      },
      {
        "verse": "5",
        "text": "akkor állandóvá teszem királyi trónodat Izráelben örökké, ahogyan megígértem apádnak, Dávidnak: Nem vesznek ki utódaid Izráel trónjáról."
      },
      {
        "verse": "6",
        "text": "Ha azonban konokul elfordultok tőlem, ti és utódaitok, és nem tartjátok meg parancsolataimat és rendelkezéseimet, amelyeket elétek tártam, hanem más isteneket tiszteltek és azokat imádjátok,"
      },
      {
        "verse": "7",
        "text": "akkor kiirtom Izráelt arról a földről, amelyet nekik adtam, ezt a templomot, amelyet nevemnek szenteltem, elvetem színem elől, Izráelt pedig példálózva, maró gúnnyal emlegetik majd minden nép között."
      },
      {
        "verse": "8",
        "text": "És bármilyen felséges is ez a templom, mégis, aki csak elmegy majd mellette, elborzadva szisszen föl, és ezt kérdezi: Miért bánt el így az  Úr ezzel az országgal és ezzel a templommal?"
      },
      {
        "verse": "9",
        "text": "Akkor majd ezt fogják felelni: Azért, mert elhagyták az  Urat, az ő Istenüket, aki őseiket kihozta Egyiptomból, és más istenekhez ragaszkodtak, azokat imádták, és azokat tisztelték. Ezért hozta rájuk az  Úr mindezt a veszedelmet."
      },
      {
        "verse": "10",
        "text": "Miután eltelt az a húsz esztendő, ameddig Salamon ezt a két házat, az  Úr templomát és a királyi palotát fölépítette,"
      },
      {
        "verse": "11",
        "text": "mialatt Hírám, Tírusz királya annyi cédrusfát, ciprusfát és aranyat szállított Salamonnak, amennyit csak kívánt, Salamon király húsz várost adott Hírámnak Galilea földjén."
      },
      {
        "verse": "12",
        "text": "Amikor azonban Hírám elment Tíruszból, hogy megnézze a városokat, amelyeket Salamon adott neki, nem volt megelégedve velük."
      },
      {
        "verse": "13",
        "text": "Ezért azt mondta: Miféle városokat adtál nekem, testvérem?! Ezért nevezik azokat Kábúl földjének mindmáig."
      },
      {
        "verse": "14",
        "text": "Pedig Hírám százhúsz talentum aranyat küldött a királynak."
      },
      {
        "verse": "15",
        "text": "Ilyen kényszermunkát vetett ki Salamon király, hogy megépíthesse az  Úr templomát és a maga palotáját meg a Milló-erődöt és Jeruzsálem várfalát, továbbá Hácórt, Megiddót és Gézert."
      },
      {
        "verse": "16",
        "text": "Fölvonult ugyanis a fáraó, Egyiptom királya, elfoglalta és fölperzselte Gézert, a városban lakó kánaániakat pedig legyilkolta, majd leányának, Salamon feleségének adta nászajándékul."
      },
      {
        "verse": "17",
        "text": "Ezért építette föl Salamon Gézert, továbbá Alsó Bét-Hórónt,"
      },
      { "verse": "18", "text": "Baalátot és Tadmórt az ország puszta részén," },
      {
        "verse": "19",
        "text": "az összes raktárvárost, amely Salamoné volt, a harci kocsik és lovak városait, és amit csak építeni kívánt Salamon Jeruzsálemben, a Libánonon és birodalma egész területén."
      },
      {
        "verse": "20",
        "text": "Mindazokat, akik az emóriak, a hettiták, a perizziek, a hivviek és a jebúsziak népéből megmaradtak, akik tehát nem Izráel fiai közül valók voltak,"
      },
      {
        "verse": "21",
        "text": "meg fiaikat, akik utánuk az országban megmaradtak, mert nem tudták kiirtani őket Izráel fiai, Salamon kényszermunkásokká tette; azok még ma is."
      },
      {
        "verse": "22",
        "text": "Izráel fiai közül azonban senkit sem kényszerített Salamon rabszolgasorba; ők harcosok voltak, udvari emberei, vezérei, tisztjei meg harci kocsijainak és kocsihajtóinak a parancsnokai."
      },
      {
        "verse": "23",
        "text": "Azok a munkavezetők, akik Salamon munkáit irányították, ötszázötvenen voltak; ők végeztették a munkát a néppel."
      },
      {
        "verse": "24",
        "text": "Amikor a fáraó leánya fölment Dávid városából abba a palotába, amelyet Salamon épített neki, akkor építette meg a Milló-erődöt is."
      },
      {
        "verse": "25",
        "text": "Salamon évenként háromszor mutatott be égőáldozatokat és békeáldozatokat azon az oltáron, amelyet az  Úrnak építtetett, és azon füstölögtetett az  Úr színe előtt, miután befejezte a templomépítést."
      },
      {
        "verse": "26",
        "text": "Hajókat is csináltatott Salamon király Ecjón-Geberben, amely Élót mellett a Vörös-tenger partján, Edóm földjén van."
      },
      {
        "verse": "27",
        "text": "És elküldte Hírám a hajókon Salamon szolgáival együtt a maga szolgáit, akik hajósok voltak, és ismerték a tengert."
      },
      {
        "verse": "28",
        "text": "Eljutottak Ófírba; hoztak onnan négyszázhúsz talentum aranyat, és elvitték Salamon királynak."
      }
    ]
  },
  {
    "chapter": 10,
    "verses": [
      {
        "verse": "1",
        "text": "Sába királynője hallotta a hírét Salamonnak és az  Úr nevének, ezért eljött, hogy próbára tegye őt találós kérdésekkel."
      },
      {
        "verse": "2",
        "text": "Megérkezett Jeruzsálembe igen tekintélyes kísérettel és tevékkel, amelyek balzsamot, igen sok aranyat és drágakövet hoztak. Elment Salamonhoz, és beszélt vele mindenről, amit kigondolt."
      },
      {
        "verse": "3",
        "text": "De Salamon megfelelt minden szavára; nem volt egyetlen olyan rejtvény sem, amelyikre a király ne tudott volna megfelelni."
      },
      {
        "verse": "4",
        "text": "Amikor Sába királynője látta Salamon nagy bölcsességét és a palotát, amelyet építtetett,"
      },
      {
        "verse": "5",
        "text": "az asztalán levő ételeket, az udvari emberek ülésrendjét, a felszolgálók magatartását és öltözetét, pohárnokait, valamint égőáldozatát, amelyet az  Úr házában szokott bemutatni, még a lélegzete is elállt,"
      },
      {
        "verse": "6",
        "text": "és ezt mondta a királynak: Igaz volt, amit országomban hallottam dolgaidról és bölcsességedről,"
      },
      {
        "verse": "7",
        "text": "de nem hittem azoknak a beszédeknek, míg magam el nem jöttem, és saját szememmel meg nem láttam. Még a felét sem mondták el nekem: bölcsességed és gazdagságod felülmúlja azokat a híreket, amelyek hozzám eljutottak."
      },
      {
        "verse": "8",
        "text": "Boldogok az embereid, és boldogok azok a szolgák, akik állandóan előtted állnak, és hallgatják bölcs szavaidat!"
      },
      {
        "verse": "9",
        "text": "Áldott legyen Istened, az  Úr, aki kedvét lelte benned, és Izráel trónjára ültetett! Mivel az  Úr örökké szereti Izráelt, azért tett királlyá téged, hogy jogot és igazságot szolgáltass."
      },
      {
        "verse": "10",
        "text": "Azután adott a királynak százhúsz talentum aranyat, igen sok balzsamot és drágakövet. Sohasem hoztak annyi balzsamot, mint amennyit Sába királynője adott Salamon királynak."
      },
      {
        "verse": "11",
        "text": "Hírám hajói, amelyek aranyat hoztak Ófírból, igen sok ébenfát meg drágakövet is hoztak Ófírból."
      },
      {
        "verse": "12",
        "text": "A király az ébenfából oszlopokat készíttetett az  Úr templomába és a királyi palotába, az énekeseknek pedig citerákat és lantokat. Sohasem hoztak, és nem is láttak annyi ébenfát azóta mind a mai napig."
      },
      {
        "verse": "13",
        "text": "Salamon király is adott Sába királynőjének mindent, ami megtetszett neki, és amit csak kért, még azon kívül, amit Salamon királyi módon ajándékozott neki. Azután visszatért országába szolgáival együtt."
      },
      {
        "verse": "14",
        "text": "Annak az aranynak a súlya, amely Salamonhoz évente befolyt, hatszázhatvanhat talentum volt,"
      },
      {
        "verse": "15",
        "text": "azon kívül, ami az árusoktól és a kereskedők jövedelméből, valamint az arab királyoktól és a birodalom helytartóitól befolyt."
      },
      {
        "verse": "16",
        "text": "Csináltatott Salamon király kétszáz hosszú pajzsot vert aranyból: mindegyik hosszú pajzshoz hatszáz sekel aranyat használtak fel,"
      },
      {
        "verse": "17",
        "text": "továbbá háromszáz kerek pajzsot vert aranyból: mindegyik kerek pajzshoz három mina aranyat használtak fel; ezeket a király a Libánon-erdő palotában helyezte el."
      },
      {
        "verse": "18",
        "text": "Csináltatott a király egy nagy elefántcsont trónt, és bevonatta színarannyal."
      },
      {
        "verse": "19",
        "text": "Hat lépcső vezetett a trónhoz. A trón háttámlája felül kerek volt, az ülőhely két oldalán pedig karfák voltak, és két oroszlánszobor állt a karfáknál."
      },
      {
        "verse": "20",
        "text": "Tizenkét oroszlánszobor állt a hat lépcső mindkét oldalán. Nem készült ilyen egyetlen más országban sem."
      },
      {
        "verse": "21",
        "text": "Salamon király minden ivóedénye aranyból volt, a Libánon-erdő palota minden edénye is tiszta aranyból volt, nem ezüstből, mert azt semmire sem becsülték Salamon idejében."
      },
      {
        "verse": "22",
        "text": "A király Tarsís-hajói ugyanis a tengeren Hírám hajóival jártak. Háromévenként érkeztek vissza a Tarsís-hajók, és aranyat, ezüstöt, elefántcsontot, majmokat meg pávákat hoztak."
      },
      {
        "verse": "23",
        "text": "Salamon király felülmúlta gazdagságban és bölcsességben a föld összes királyát."
      },
      {
        "verse": "24",
        "text": "Az egész földről igyekeztek Salamonhoz eljutni, hogy hallhassák bölcsességét, amelyet Isten adott a szívébe."
      },
      {
        "verse": "25",
        "text": "Ajándékot is hozott mindenki: ezüst- és aranytárgyakat, díszes ruhákat és fegyvereket, balzsamot meg lovakat és öszvéreket. Így ment ez évről évre."
      },
      {
        "verse": "26",
        "text": "Gyűjtött Salamon harci kocsikat és lovasokat. Ezernégyszáz harci kocsija és tizenkétezer lova lett, amelyeket a harci kocsik városaiba meg maga mellé, Jeruzsálembe rendelt a király."
      },
      {
        "verse": "27",
        "text": "A király elérte, hogy annyi lett Jeruzsálemben az ezüst, mint a kő, és annyi lett a cédrus, mint amennyi vadfügefa van az alföldön."
      },
      {
        "verse": "28",
        "text": "Salamonnak Egyiptomból, méghozzá Kevéből hozták a lovakat. A király kereskedői megszabott áron szerezték Kevéből:"
      },
      {
        "verse": "29",
        "text": "egy harci kocsit hatszáz ezüstért hoztak el Egyiptomból, egy lovat pedig százötvenért. Ugyancsak az ő közvetítésükkel szállították tovább ezeket a hettita királyoknak és az arám királyoknak."
      }
    ]
  },
  {
    "chapter": 11,
    "verses": [
      {
        "verse": "1",
        "text": "Salamon király sok idegen asszonyt szeretett a fáraó leányán kívül, móábiakat, ammóniakat, edómiakat, szidóniakat és hettitákat,"
      },
      {
        "verse": "2",
        "text": "olyan népekből valókat, amelyekről ezt mondta az  Úr Izráel fiainak: Ne keveredjetek közéjük, és ők se keveredjenek közétek, mert saját isteneikhez fordítják szíveteket! Ezekhez ragaszkodott Salamon szerelemmel."
      },
      {
        "verse": "3",
        "text": "Volt neki hétszáz főrangú és háromszáz másodrangú felesége. Feleségei elfordították a szívét."
      },
      {
        "verse": "4",
        "text": "Így történt, hogy Salamon szívét feleségei vénségére más istenekhez fordították, és szíve nem maradt teljesen Istenéé, az  Úré, mint volt apjának, Dávidnak a szíve."
      },
      {
        "verse": "5",
        "text": "Mert Salamon Astóretet, a szidóniak istenét és Milkómot, az ammóniak bálványát követte."
      },
      {
        "verse": "6",
        "text": "Így olyan dolgot tett Salamon, amit rossznak lát az  Úr, és nem követte olyan hűségesen az  Urat, mint apja, Dávid."
      },
      {
        "verse": "7",
        "text": "Akkoriban Salamon áldozóhalmot épített a Jeruzsálemmel szemben levő hegyen Kemósnak, a móábiak bálványának és Moloknak, az ammóniak bálványának."
      },
      {
        "verse": "8",
        "text": "Így tett Salamon a többi, idegenből szerzett felesége kedvéért is, akik a maguk isteneinek tömjéneztek és áldoztak."
      },
      {
        "verse": "9",
        "text": "Megharagudott azért az  Úr Salamonra, mivel elfordult szíve az  Úrtól, Izráel Istenétől, aki kétszer is megjelent neki,"
      },
      {
        "verse": "10",
        "text": "és erre nézve azt parancsolta neki, hogy ne kövessen más isteneket; de ő nem tartotta meg, amit az  Úr parancsolt."
      },
      {
        "verse": "11",
        "text": "Akkor ezt mondta az  Úr Salamonnak: Mivel ez történt veled, és nem tartottad meg a velem kötött szövetséget, sem rendelkezéseimet, amelyeket adtam neked, azért én ki fogom szakítani kezedből az országot, és a te szolgádnak adom."
      },
      {
        "verse": "12",
        "text": "De apádért, Dávidért nem a te napjaidban teszem meg ezt: majd a fiad kezéből fogom kiszakítani."
      },
      {
        "verse": "13",
        "text": "De nem az egész országot szakítom ki: adok a fiadnak egy törzset szolgámért, Dávidért és Jeruzsálemért, amelyet kiválasztottam."
      },
      {
        "verse": "14",
        "text": "Azután ellenfelet támasztott az  Úr Salamonnak: az edómi Hadadot, aki királyi származású volt Edómban."
      },
      {
        "verse": "15",
        "text": "Amikor Dávid megtámadta Edómot, Jóáb, a hadseregparancsnok fölment, hogy eltemesse az elesetteket, és levágott minden Edómban található férfit."
      },
      {
        "verse": "16",
        "text": "Hat hónapig maradt ott Jóáb egész Izráellel, míg ki nem irtott minden Edómban található férfit."
      },
      {
        "verse": "17",
        "text": "Akkor menekült el Hadad néhány edómi férfival együtt, akik apjának az emberei voltak, és Egyiptomba mentek. Hadad akkor még kisfiú volt."
      },
      {
        "verse": "18",
        "text": "Elindultak Midjánból, és Páránba jutottak; Páránból is vittek magukkal férfiakat, és elmentek Egyiptomba a fáraóhoz, Egyiptom királyához. Ő házat adott neki, gondoskodott az ellátásáról, és földet is adott neki."
      },
      {
        "verse": "19",
        "text": "Hadad nagy jóindulatra talált a fáraónál, aki hozzáadta feleségének, Tahpenész királynénak a húgát."
      },
      {
        "verse": "20",
        "text": "Tahpenész húga szülte neki fiát, Genubatot. Tahpenész a fáraó palotájában választotta el, és Genubat ott maradt a fáraó palotájában, a fáraó fiai között."
      },
      {
        "verse": "21",
        "text": "Amikor Hadad meghallotta Egyiptomban, hogy Dávid őseihez tért pihenni, és hogy Jóáb, a hadseregparancsnok is meghalt, így szólt Hadad a fáraóhoz: Bocsáss el engem, hadd menjek el a hazámba!"
      },
      {
        "verse": "22",
        "text": "A fáraó ezt mondta neki: Miben szenvedsz itt hiányt, hogy most a hazádba akarsz menni? Ő ezt felelte: Semmiben, de azért mégis bocsáss el engem!"
      },
      {
        "verse": "23",
        "text": "Támasztott Isten másik ellenfelet is: Rezónt, Eljádá fiát, aki urától, Hadadezertől, Cóbá királyától menekült el."
      },
      {
        "verse": "24",
        "text": "Ez férfiakat gyűjtött maga mellé, és egy rablócsapat vezére lett. De amikor Dávid öldökölni kezdte őket, Rezón Damaszkuszba ment, ott letelepedett, majd király lett Damaszkuszban."
      },
      {
        "verse": "25",
        "text": "Ellenfele volt Izráelnek Salamon egész életében, és olyan veszedelmet okozott, mint Hadad. Megvetette Izráelt, és Arámban uralkodott."
      },
      {
        "verse": "26",
        "text": "Jeroboám, az efrátai Nebát fia, Cerédából, Salamon egyik udvari embere, akinek egy özvegyasszony volt az anyja, név szerint Cerúá, föllázadt a király ellen."
      },
      {
        "verse": "27",
        "text": "Az pedig, hogy föllázadt a király ellen, így történt: Salamon megépíttette a Milló-erődöt, és berakatta apja, Dávid városának a réseit."
      },
      {
        "verse": "28",
        "text": "Ez a férfi, Jeroboám derék ember volt. Amikor Salamon látta, hogy ez a fiatalember jól végzi munkáját, megtette József házában az összes kényszermunkás felügyelőjévé."
      },
      {
        "verse": "29",
        "text": "Abban az időben Jeroboám elment Jeruzsálemből. Útközben találkozott a sílói Ahijjá prófétával, aki egy új köpenybe volt burkolózva. Csak ők ketten voltak a mezőn."
      },
      {
        "verse": "30",
        "text": "Ahijjá megragadta a rajta levő új köpenyt, tizenkét darabra hasította,"
      },
      {
        "verse": "31",
        "text": "és ezt mondta Jeroboámnak: Végy magadhoz tíz darabot! Mert ezt mondta az  Úr, Izráel Istene: Íme, kiszakítom az országot Salamon kezéből, és tíz törzset neked adok."
      },
      {
        "verse": "32",
        "text": "Egy törzs azonban az övé marad szolgámért, Dávidért és Jeruzsálem városáért, amelyet kiválasztottam Izráel összes törzse közül."
      },
      {
        "verse": "33",
        "text": "Azért lesz ez így, mert elhagyott engem, és Astóretet, Szidón istenét, Kemóst, a móábiak istenét és Milkómot, az ammóniak istenét imádta; nem az én utaimon járt, rendelkezéseimet és törvényeimet, amelyeket én helyesnek látok, nem teljesítette úgy, ahogyan az apja, Dávid."
      },
      {
        "verse": "34",
        "text": "De nem veszem ki a kezéből az egész országot. Megtartom őt fejedelemnek egész életében szolgámért, Dávidért, akit kiválasztottam, és aki megtartotta parancsolataimat és rendelkezéseimet."
      },
      {
        "verse": "35",
        "text": "Fiának a kezéből veszem ki az országot, és tíz törzset neked adok."
      },
      {
        "verse": "36",
        "text": "Csak egy törzset adok a fiának, hogy maradjon előttem mindenkor mécsese szolgámnak, Dávidnak Jeruzsálem városában, amelyet kiválasztottam magamnak, hogy ott legyen a nevem."
      },
      {
        "verse": "37",
        "text": "Téged pedig fölemellek, és uralkodni fogsz mindenen, amit megkívánsz. Te leszel Izráel királya!"
      },
      {
        "verse": "38",
        "text": "És ha hallgatsz mindarra, amit parancsolok neked, ha az én utaimon jársz, és azt teszed, amit én helyesnek látok, ha megtartod rendelkezéseimet és parancsolataimat, ahogyan tette azt szolgám, Dávid, akkor veled leszek, és maradandó házat építek neked, amilyet Dávidnak építettem, és neked adom Izráelt."
      },
      {
        "verse": "39",
        "text": "Így alázom meg Dávid utódait, bár nem örökre."
      },
      {
        "verse": "40",
        "text": "Salamon meg akarta öletni Jeroboámot. Jeroboám azonban útra kelt, és Egyiptomba menekült Sisákhoz, Egyiptom királyához; ott is maradt Egyiptomban Salamon haláláig."
      },
      {
        "verse": "41",
        "text": "Salamon történetének a többi része, mindaz, amit véghezvitt, továbbá a bölcsessége meg van írva Salamon történetének a könyvében."
      },
      {
        "verse": "42",
        "text": "Salamon Jeruzsálemben negyven esztendeig uralkodott egész Izráel felett."
      },
      {
        "verse": "43",
        "text": "Azután Salamon pihenni tért őseihez, és eltemették apjának, Dávidnak a városában. Utána a fia, Roboám lett a király."
      }
    ]
  },
  {
    "chapter": 12,
    "verses": [
      {
        "verse": "1",
        "text": "Roboám elment Sikembe, mert egész Izráel Sikembe ment, hogy királlyá tegye őt."
      },
      {
        "verse": "2",
        "text": "Amikor Jeroboám, Nebát fia ezt meghallotta, még Egyiptomban volt, ahová Salamon király elől menekült. Jeroboám ott is maradt volna Egyiptomban,"
      },
      {
        "verse": "3",
        "text": "de érte küldtek, és hazahívták őt. Jeroboám Izráel egész gyülekezetével együtt eljött, és így beszélt Roboámhoz:"
      },
      {
        "verse": "4",
        "text": "Apád súlyos igát rakott ránk, te azért most könnyíts azon a súlyos szolgálaton és nehéz igán, amelyet apád ránk rakott, akkor szolgálunk neked."
      },
      {
        "verse": "5",
        "text": "Ő így felelt nekik: Menjetek el három napra, azután térjetek vissza hozzám. A nép tehát elment."
      },
      {
        "verse": "6",
        "text": "Ekkor Roboám király tanácskozott a vénekkel, akik apja, Salamon szolgálatában álltak, amíg élt, és ezt kérdezte: Mit tanácsoltok, milyen választ adjak ennek a népnek?"
      },
      {
        "verse": "7",
        "text": "Azok így szóltak hozzá: Ha te most kedvében jársz ennek a népnek, és engedsz nekik, és ha válaszodban jóságos szavakkal beszélsz velük, akkor örökre a szolgáid lesznek."
      },
      {
        "verse": "8",
        "text": "De ő nem fogadta meg a tanácsot, amelyet a vének adtak neki, hanem tanácskozott az ifjakkal is, akik vele együtt nőttek fel, és az ő idejében álltak szolgálatba."
      },
      {
        "verse": "9",
        "text": "Ezt kérdezte tőlük: Mit tanácsoltok, milyen választ adjunk ennek a népnek, amely így szólt hozzám: Tedd könnyebbé az igát, amelyet apád rakott ránk!"
      },
      {
        "verse": "10",
        "text": "Az ifjak, akik vele együtt nőttek fel, így szóltak hozzá: Ezt mondd ennek a népnek, amely így szólt hozzád: Apád megnehezítette igánkat, te azért könnyítsd meg azt rajtunk! Így beszélj velük: Nekem a kisujjam is vastagabb apám derekánál!"
      },
      {
        "verse": "11",
        "text": "Ha tehát apám nehéz igával terhelt meg benneteket, én még nehezebbé teszem igátokat. Apám ostorral tanított fegyelemre benneteket, én pedig szeges korbáccsal foglak megtanítani!"
      },
      {
        "verse": "12",
        "text": "Harmadnapra elment Jeroboám az egész néppel együtt Roboámhoz, ahogyan a király elrendelte: Térjetek vissza hozzám harmadnapra!"
      },
      {
        "verse": "13",
        "text": "Ám a király keményen válaszolt a népnek. Nem fogadta meg a tanácsot, amit a vének adtak neki,"
      },
      {
        "verse": "14",
        "text": "hanem az ifjak tanácsa szerint így szólt hozzájuk: Apám nehéz igát rakott rátok, én még nehezebbé teszem igátokat. Apám ostorral tanított fegyelemre benneteket, én pedig szeges korbáccsal foglak megtanítani."
      },
      {
        "verse": "15",
        "text": "Nem hallgatott a király a népre, mert az  Úr rendelte így, hogy beteljesítse azt az igét, amelyet a sílói Ahijjá által mondott az  Úr Jeroboámnak, Nebát fiának."
      },
      {
        "verse": "16",
        "text": "Amikor látta egész Izráel, hogy a király nem hallgat rájuk, így válaszoltak a királynak:  Mi közünk nekünk Dávidhoz?  Nincs közösségünk Isai fiával!  Térj sátraidba, Izráel,  törődj, Dávid, a magad házával! Izráel tehát hazament,"
      },
      {
        "verse": "17",
        "text": "Roboám pedig Izráel fiai közül csak azoknak maradt a királya, akik Júda városaiban laktak."
      },
      {
        "verse": "18",
        "text": "Roboám király ugyan kiküldte Adórámot, a kényszermunkák felügyelőjét, de megkövezte őt egész Izráel, és meghalt. Ekkor Roboám király gyorsan harci kocsijára szállt, és Jeruzsálembe menekült."
      },
      {
        "verse": "19",
        "text": "Izráel tehát elpártolt Dávid házától. Így van ez még ma is."
      },
      {
        "verse": "20",
        "text": "Amikor meghallotta egész Izráel, hogy visszatért Jeroboám, érte küldtek, a közösség elé hívták, és egész Izráel királyává tették. Nem maradt Dávid háza mögött más, csak Júda törzse."
      },
      {
        "verse": "21",
        "text": "Miután Roboám visszaért Jeruzsálembe, összegyűjtötte Júda egész házát és Benjámin törzsét, száznyolcvanezer válogatott harcost, hogy megtámadják Izráel házát, és visszaszerezzék az országot Roboámnak, Salamon fiának."
      },
      {
        "verse": "22",
        "text": "De így szólt Isten igéje Semajához, az Isten emberéhez:"
      },
      {
        "verse": "23",
        "text": "Mondd meg Roboámnak, Salamon fiának, Júda királyának és Júda meg Benjámin egész házának, a megmaradt népnek:"
      },
      {
        "verse": "24",
        "text": "Így szól az  Úr: Ne vonuljatok fel, és ne harcoljatok testvéreitekkel, Izráel fiaival! Térjen haza mindenki, mert én akartam ezt így! Ők hallgattak is az  Úr szavára, és hazatértek az  Úr szava szerint."
      },
      {
        "verse": "25",
        "text": "Jeroboám kiépítette az Efraim hegyvidékén levő Sikemet, és ott lakott. Majd elköltözött onnan, és kiépítette Penúélt."
      },
      {
        "verse": "26",
        "text": "Eközben Jeroboám így gondolkozott: Még mindig visszakerülhet Dávid házához a királyság!"
      },
      {
        "verse": "27",
        "text": "Ha feljár ez a nép, hogy Jeruzsálemben, az  Úr házában mutassa be áldozatait, akkor ennek a népnek a szíve urukhoz, Roboámhoz, Júda királyához hajlik, engem pedig megölnek, és visszatérnek Roboámhoz, Júda királyához."
      },
      {
        "verse": "28",
        "text": "Ezért elhatározta a király, hogy készíttet két aranyborjút. Majd ezt mondta: Eleget jártatok már Jeruzsálembe! Itt vannak isteneid, ó, Izráel, akik fölhoztak téged Egyiptomból!"
      },
      {
        "verse": "29",
        "text": "Az egyiket Bételbe helyezte el, a másikat pedig Dánba vitette."
      },
      {
        "verse": "30",
        "text": "És vétekbe vitték ezek a népet, mivel ezekhez járt: Bételben az egyikhez, Dánban pedig a másikhoz."
      },
      {
        "verse": "31",
        "text": "Azután templomokat is készíttetett az áldozóhalmokon, és papokat rendelt a nép köréből, akik nem Lévi fiai közül valók voltak."
      },
      {
        "verse": "32",
        "text": "Elrendelt Jeroboám egy ünnepet is a nyolcadik hónap tizenötödik napján, a Júdában tartott ünnepnek megfelelően, és áldozott az oltáron. Ugyanígy járt el Bételben is; áldozatot mutatott be a borjúknak, amelyeket ő készíttetett. Bételben is papokat rendelt az áldozóhalmokra, amelyeket létesített."
      },
      {
        "verse": "33",
        "text": "A Bételben csináltatott oltáron is áldozott a nyolcadik hónap tizenötödik napján; abban a hónapban, amelyben önkényesen rendelt el egy ünnepet Izráel fiai számára. Áldozott az oltáron és tömjénezett."
      }
    ]
  },
  {
    "chapter": 13,
    "verses": [
      {
        "verse": "1",
        "text": "Ám miközben Jeroboám ott állt az oltárnál és tömjénezett, Isten egy embere Júdából Bételbe érkezett az  Úr parancsára,"
      },
      {
        "verse": "2",
        "text": "és ezt hirdette az  Úr parancsára az oltárnál: Oltár! Oltár! Így szól az  Úr: Egy fiú születik majd Dávid családjából, akinek Jósiás lesz a neve, ő majd föláldozza rajtad az áldozóhalmok papjait, akik most rajtad tömjéneznek, és emberi csontokat fognak elégetni rajtad!"
      },
      {
        "verse": "3",
        "text": "Még csodát is tett azon a napon. Megmondta ugyanis: Ez a csoda lesz a bizonyíték arra, hogy az  Úr szólott: Íme, ez az oltár majd meghasad, és szétszóródik a hamu, ami rajta van."
      },
      {
        "verse": "4",
        "text": "Amikor a király meghallotta Isten emberének a beszédét, amelyet a bételi oltárról hirdetett, kinyújtotta a kezét Jeroboám az oltár mellől, és ezt mondta: Fogjátok el! De megbénult a keze, amelyet kinyújtott felé, és nem tudta visszahúzni."
      },
      {
        "verse": "5",
        "text": "Az oltár pedig meghasadt, és szétszóródott a hamu az oltárról. Ez volt az a csoda, amelyet Isten embere tett az  Úr parancsára."
      },
      {
        "verse": "6",
        "text": "Ekkor megszólalt a király, és ezt mondta Isten emberének: Engeszteld ki Istenedet, az  Urat, és imádkozz értem, hogy visszahúzhassam a kezem! Isten embere pedig kiengesztelte az  Urat, úgyhogy a király vissza tudta húzni a kezét, és az olyan lett, mint azelőtt."
      },
      {
        "verse": "7",
        "text": "Azután a király így szólt Isten emberéhez: Gyere haza velem, egyél valamit, én pedig adok neked valamit ajándékba!"
      },
      {
        "verse": "8",
        "text": "De Isten embere ezt mondta a királynak: Ha a palotád felét nekem adnád, akkor sem megyek el veled; én ezen a helyen nem eszem és nem iszom semmit."
      },
      {
        "verse": "9",
        "text": "Mert ezt parancsolta nekem igéje által az  Úr: Ne egyél és ne igyál semmit, és ne azon az úton térj vissza, amelyen mentél!"
      },
      {
        "verse": "10",
        "text": "Ezért más úton távozott; nem azon az úton tért vissza, amelyen Bételbe érkezett."
      },
      {
        "verse": "11",
        "text": "Lakott azonban Bételben egy öreg próféta, akihez elmentek a fiai, és elmondtak neki mindent, amit Isten embere tett aznap Bételben, és amit a királynak mondott. Elbeszélték ezeket apjuknak,"
      },
      {
        "verse": "12",
        "text": "apjuk pedig megkérdezte tőlük: Melyik úton ment el? A fiai megmutatták neki, hogy melyik úton ment el Isten embere, aki Júdából érkezett."
      },
      {
        "verse": "13",
        "text": "Akkor ezt mondta a fiainak: Nyergeljétek föl a szamaramat! Azok fölnyergelték a szamarát, ő pedig elnyargalt rajta."
      },
      {
        "verse": "14",
        "text": "Elment az Isten embere után, és rátalált, amint egy cserfa alatt ült. Azt kérdezte tőle: Te vagy-e az Isten embere, aki Júdából érkezett? Ő így felelt: Én vagyok."
      },
      {
        "verse": "15",
        "text": "Akkor ezt mondta neki: Gyere haza velem, és egyél valamit!"
      },
      {
        "verse": "16",
        "text": "De az így felelt: Nem térhetek vissza veled, és nem mehetek be hozzád. Ezen a helyen nem eszem és nem iszom semmit sem."
      },
      {
        "verse": "17",
        "text": "Mert ezt a parancsot kaptam az  Úr igéje által: Ne egyél és ne igyál ott semmit, és ne azon az úton térj vissza, amelyen odamégy!"
      },
      {
        "verse": "18",
        "text": "De a másik ezt mondta neki: Én is olyan próféta vagyok, mint te, és egy angyal így szólt hozzám az  Úr parancsára: Hozd vissza őt magaddal a házadhoz, hogy egyen és igyon! Így hazudott neki."
      },
      {
        "verse": "19",
        "text": "Az pedig visszatért vele, majd evett és ivott annak a házában."
      },
      {
        "verse": "20",
        "text": "Még az asztalnál ültek, amikor az  Úr igéje szólt ahhoz a prófétához, aki visszahozta őt,"
      },
      {
        "verse": "21",
        "text": "és így kiáltott Isten emberének, aki Júdából érkezett: Így szól az  Úr: Mivel ellene szegültél az  Úr szavának, és nem tartottad meg azt a parancsot, amelyet Istened, az  Úr adott neked,"
      },
      {
        "verse": "22",
        "text": "hanem visszatértél, és ettél meg ittál azon a helyen, amelyről megparancsolta neked, hogy ott ne egyél és ne igyál, ezért holttested nem kerül őseid sírjába!"
      },
      {
        "verse": "23",
        "text": "Miután evett és ivott, fölnyergelték neki annak a prófétának a szamarát, aki visszahozta őt,"
      },
      {
        "verse": "24",
        "text": "és elment. De az úton egy oroszlán talált rá, és megölte. Holtteste ott hevert az úton, mellette állt a szamár, de az oroszlán is a holtteste mellett állt."
      },
      {
        "verse": "25",
        "text": "Akik arra jártak, meglátták az úton heverő holttestet meg az oroszlánt, amint a holttest mellett áll. Bementek a városba, ahol az öreg próféta lakott, és elbeszélték ezt."
      },
      {
        "verse": "26",
        "text": "Amikor meghallotta ezt az öreg próféta, aki visszahozta őt az útról, így szólt: Az Isten embere ez. Ellene szegült az  Úr szavának, ezért az  Úr egy oroszlán prédájává tette; az rátört és megölte. Így teljesedett be az  Úr igéje, amelyet megmondott neki."
      },
      {
        "verse": "27",
        "text": "Azután így szólt fiaihoz: Nyergeljétek föl a szamaramat! Föl is nyergelték,"
      },
      {
        "verse": "28",
        "text": "ő pedig elment, és megtalálta az úton heverő holttestet meg a szamarat és az oroszlánt, amint ott álltak a holttest mellett. Az oroszlán nem ette meg a holttestet, és a szamarat sem tépte szét."
      },
      {
        "verse": "29",
        "text": "A próféta fölemelte Isten emberének a holttestét, rátette a szamárra, és visszavitte. Bement a városba az öreg próféta, hogy elsirassa és eltemesse."
      },
      {
        "verse": "30",
        "text": "Holttestét a saját sírjába helyezte, és így siratták el: Jaj, testvérem!"
      },
      {
        "verse": "31",
        "text": "Miután eltemette, ezt mondta fiainak: Ha meghalok, engem is ebbe a sírba temessetek, ahová az Isten emberét temettük. Az ő csontjai mellé helyezzétek az én csontjaimat is!"
      },
      {
        "verse": "32",
        "text": "Mert bizonyosan be fog teljesedni az az ige, amelyet ő hirdetett az  Úr parancsára a bételi oltárról és az áldozóhalmok templomairól Samária városaiban."
      },
      {
        "verse": "33",
        "text": "De Jeroboám ezek után sem tért meg gonosz útjáról. Továbbra is a nép köréből rendelt papokat az áldozóhalmokra, és beiktatott bárkit, aki pap akart lenni az áldozóhalmokon."
      },
      {
        "verse": "34",
        "text": "Ez volt Jeroboám házának a vétke; emiatt irtották ki a föld színéről, és emiatt semmisítették meg."
      }
    ]
  },
  {
    "chapter": 14,
    "verses": [
      {
        "verse": "1",
        "text": "Abban az időben megbetegedett Abijjá, Jeroboám fia."
      },
      {
        "verse": "2",
        "text": "Ekkor Jeroboám ezt mondta a feleségének: Kelj föl, öltözz álruhába, hogy ne tudják meg, hogy Jeroboám felesége vagy! Menj el Sílóba, mert ott van Ahijjá próféta, aki megmondta nekem, hogy ennek a népnek a királya leszek."
      },
      {
        "verse": "3",
        "text": "Vigyél magaddal tíz kenyeret és kalácsot meg egy korsó mézet, úgy menj el hozzá; ő majd megmondja neked, mi történik a fiúval."
      },
      {
        "verse": "4",
        "text": "Jeroboám felesége így is tett: fölkelt, elment Sílóba, és bement Ahijjá házába. Ahijjá azonban már nem látott, mert az öregség miatt hályog támadt a szemén."
      },
      {
        "verse": "5",
        "text": "De az  Úr ezt mondta Ahijjának: Jeroboám felesége eljön hozzád, hogy kijelentést kérjen tőled a beteg fiáról. Te majd így meg így beszélj hozzá, ha megérkezik, mert idegennek tetteti magát."
      },
      {
        "verse": "6",
        "text": "Amikor Ahijjá meghallotta az ajtajához érkező asszony lépteit, így szólt: Jöjj be, Jeroboám felesége! Miért tetteted magad idegennek? Kemény üzenetet küldtek velem hozzád."
      },
      {
        "verse": "7",
        "text": "Menj és mondd meg Jeroboámnak, hogy ezt mondja az  Úr, Izráel Istene: Én kiemeltelek a nép közül, és népemnek, Izráelnek a fejedelmévé tettelek."
      },
      {
        "verse": "8",
        "text": "Elszakítottam ezt az országot Dávid házától, és neked adtam. Te azonban nem voltál olyan, mint az én szolgám, Dávid, aki megtartotta parancsolataimat, teljes szívből követett engem, és csak azt tette, amit helyesnek látok."
      },
      {
        "verse": "9",
        "text": "Rosszabbat tettél mindazoknál, akik előtted voltak, mert arra vetemedtél, hogy más isteneket csinálj magadnak: öntött bálványokat az én bosszantásomra, nekem pedig hátat fordítottál."
      },
      {
        "verse": "10",
        "text": "Ezért veszedelmet hozok Jeroboám házára, és kiirtom Izráelből Jeroboám férfiutódait, apraját-nagyját, és teljesen kisöpröm Jeroboám háza népét úgy, ahogy a szemetet szokták."
      },
      {
        "verse": "11",
        "text": "Aki Jeroboám családjából a városban hal meg, azt a kutyák falják fel; aki pedig a mezőn hal meg, azt az égi madarak eszik meg, mert így mondta meg az  Úr!"
      },
      {
        "verse": "12",
        "text": "Te pedig készülj, menj haza; mire belépsz a városba, halott lesz a gyermek."
      },
      {
        "verse": "13",
        "text": "Egész Izráel elsiratja, és eltemetik. Jeroboám hozzátartozói közül csak őt teszik sírba, mert Jeroboám háza népéből csak benne talált valami jót az  Úr, Izráel Istene."
      },
      {
        "verse": "14",
        "text": "Támaszt majd az  Úr egy királyt Izráelben, aki kiirtja Jeroboám háza népét egy napon. És még más is következik:"
      },
      {
        "verse": "15",
        "text": "Megveri az  Úr Izráelt, és ingadozni fog, mint a nád a vízben. Kitépi majd Izráelt ebből a jó földből, amelyet őseiknek adott, és az Eufráteszen túl szórja szét őket, mivel bálványoszlopokat készítettek az  Úr bosszantására."
      },
      {
        "verse": "16",
        "text": "És kiszolgáltatja Izráelt a vétkek miatt, amelyeket Jeroboám elkövetett, és amelyekkel Izráelt is vétekbe vitte."
      },
      {
        "verse": "17",
        "text": "Akkor Jeroboám felesége elindult, és hazament Tircába. Amint belépett a ház küszöbén, meghalt a fia."
      },
      {
        "verse": "18",
        "text": "Eltemették őt, és elsiratta egész Izráel az  Úr szava szerint, amelyet kijelentett szolgája, Ahijjá próféta által."
      },
      {
        "verse": "19",
        "text": "Jeroboám egyéb dolgai, hogy milyen háborúkat viselt és hogyan uralkodott, meg vannak írva az Izráel királyainak történetéről szóló könyvben."
      },
      {
        "verse": "20",
        "text": "Jeroboám uralkodásának az ideje huszonkét esztendő volt, majd pihenni tért őseihez. Utána a fia, Nádáb lett a király."
      },
      {
        "verse": "21",
        "text": "Roboám, Salamon fia Júdában uralkodott. Negyvenegy éves volt Roboám, amikor uralkodni kezdett, és tizenhét évig uralkodott Jeruzsálemben, abban a városban, amelyet kiválasztott az  Úr Izráel valamennyi törzse közül, hogy oda helyezze nevét. Anyjának a neve Naamá volt, Ammónból származott."
      },
      {
        "verse": "22",
        "text": "De a júdaiak is azt tették, amit rossznak lát az  Úr, és vétkeikkel, amelyeket elkövettek, még sokkal jobban felingerelték őt, mint őseik a maguk tetteivel."
      },
      {
        "verse": "23",
        "text": "Ők is építettek áldozóhalmokat, szent oszlopokat és szent fákat minden magas halmon és minden zöldellő fa alatt."
      },
      {
        "verse": "24",
        "text": "Még férfiparáznák is voltak az országban. Elkövették azoknak a népeknek minden utálatosságát, amelyeket kiűzött az  Úr Izráel fiai elől."
      },
      {
        "verse": "25",
        "text": "Roboám uralkodásának ötödik évében fölvonult Sisák, Egyiptom királya Jeruzsálem ellen."
      },
      {
        "verse": "26",
        "text": "Elvitte az  Úr templomának meg a királyi palotának a kincseit; mindent elvitt. Még a kerek aranypajzsokat is mind elvitte, amelyeket Salamon csináltatott."
      },
      {
        "verse": "27",
        "text": "Ezek helyett rézpajzsokat csináltatott Roboám király, és azoknak a testőröknek a parancsnokaira bízta, akik a királyi palota bejáratát őrizték."
      },
      {
        "verse": "28",
        "text": "Valahányszor bement a király az  Úr templomába, bevitték azokat a testőrök, majd visszavitték a testőrök őrszobájába."
      },
      {
        "verse": "29",
        "text": "Roboám egyéb dolgai, minden tette meg van írva a Júda királyainak történetéről szóló könyvben."
      },
      {
        "verse": "30",
        "text": "Állandó háborúskodás folyt Roboám és Jeroboám közt."
      },
      {
        "verse": "31",
        "text": "Azután Roboám pihenni tért őseihez, és eltemették ősei mellé Dávid városában. Anyjának a neve Naamá volt, Ammónból származott. Utána a fia, Abijjá lett a király."
      }
    ]
  },
  {
    "chapter": 15,
    "verses": [
      {
        "verse": "1",
        "text": "Jeroboám királynak, Nebát fiának a tizennyolcadik évében Abijjá lett Júda királya."
      },
      {
        "verse": "2",
        "text": "Három évig uralkodott Jeruzsálemben. Anyjának a neve Maaká volt, Abísálóm leánya."
      },
      {
        "verse": "3",
        "text": "Folytatta apjának a vétkeit, amelyeket az őelőtte elkövetett, és szíve nem volt olyan teljesen Istené, az  Úré, mint ősatyjának, Dávidnak a szíve."
      },
      {
        "verse": "4",
        "text": "Csak Dávidért adott neki Istene, az  Úr mécsest Jeruzsálemben, amikor fiában utódot támasztott, és megtartotta Jeruzsálemet."
      },
      {
        "verse": "5",
        "text": "Dávid ugyanis azt tette, amit helyesnek lát az  Úr, és egész életén át semmiben sem tért el attól, amit parancsolt neki, kivéve a hettita Úriás esetét."
      },
      {
        "verse": "6",
        "text": "A Jeroboám és Roboám közötti háború tovább tartott Abijjá életében is."
      },
      {
        "verse": "7",
        "text": "Abijjá egyéb dolgai és minden tette meg van írva a Júda királyai történetéről szóló könyvben. Háború volt Abijjá és Jeroboám között."
      },
      {
        "verse": "8",
        "text": "Azután Abijjá pihenni tért őseihez, és eltemették Dávid városában. Utána a fia, Ászá lett a király."
      },
      {
        "verse": "9",
        "text": "Jeroboámnak, Izráel királyának a huszadik évében Ászá lett Júda királya."
      },
      {
        "verse": "10",
        "text": "Negyvenegy évig uralkodott Jeruzsálemben. Anyjának a neve Maaká volt, Abísálóm leánya."
      },
      {
        "verse": "11",
        "text": "Ászá azt tette, amit helyesnek lát az  Úr, ősatyjához, Dávidhoz hasonlóan."
      },
      {
        "verse": "12",
        "text": "Kiűzte a férfiparáznákat az országból, és eltávolíttatta az összes bálványt, amelyet elődei készítettek."
      },
      {
        "verse": "13",
        "text": "Még anyját, Maakát is megfosztotta anyakirálynői méltóságától, mert egy undorító bálványt csináltatott Aséra tiszteletére. Ászá azonban összetörette ezt az undorító bálványt, és elégettette a Kidrón-pataknál."
      },
      {
        "verse": "14",
        "text": "Bár az áldozóhalmok nem szűntek meg, Ászá szíve teljesen az  Úré volt egész életében."
      },
      {
        "verse": "15",
        "text": "Bevitte az  Úr házába apja szent adományait és a maga szent adományait: ezüstöt, aranyat és egyéb tárgyakat."
      },
      {
        "verse": "16",
        "text": "Háború folyt Ászá és Izráel királya, Baasá között egész életükben."
      },
      {
        "verse": "17",
        "text": "Baasá, Izráel királya Júda ellen vonult, és kiépítette Rámát, hogy ne lehessen Ászához, Júda királyához átmenni vagy tőle átjönni."
      },
      {
        "verse": "18",
        "text": "Ekkor Ászá fogta mindazt az ezüstöt és aranyat, ami megmaradt az  Úr templomának a kincstárában, és a királyi palota kincseivel együtt udvari embereire bízta, és elküldte Ászá király Benhadadhoz, Tabrimmón fiához, Hezjón unokájához, Arám királyához, aki Damaszkuszban lakott, ezzel az üzenettel:"
      },
      {
        "verse": "19",
        "text": "Szövetségesek vagyunk, azok voltak már apám és apád is. Nézd, küldök neked ajándékul ezüstöt és aranyat. Menj, bontsd fel a Baasával, Izráel királyával kötött szövetségedet, hogy vonuljon vissza innen."
      },
      {
        "verse": "20",
        "text": "Benhadad hallgatott Ászá királyra, és hadserege vezéreit Izráel városai ellen küldte. Leverte Ijjónt, Dánt, Ábél-Bét-Maakát és egész Kinneretet, Naftáli egész földjével együtt."
      },
      {
        "verse": "21",
        "text": "Amikor ezt Baasá meghallotta, abbahagyta Rámá építését, és Tircában telepedett le."
      },
      {
        "verse": "22",
        "text": "Ászá király pedig összehívta egész Júdát, senkit sem mentett föl, és elhordták Rámá köveit és gerendáit, amelyekkel Baasá építkezett. Ezekkel építette ki Ászá király Benjáminban Gebát és Micpát."
      },
      {
        "verse": "23",
        "text": "Ászá egyéb dolgai, összes hőstette, mindaz, amit tett, és hogy milyen városokat építtetett, meg van írva a Júda királyai történetéről szóló könyvben, kivéve azt, hogy öregségére megbetegedett a lába."
      },
      {
        "verse": "24",
        "text": "Azután Ászá pihenni tért őseihez, és ősei mellé temették ősatyja, Dávid városában. Utána a fia, Jósáfát lett a király."
      },
      {
        "verse": "25",
        "text": "Ászának, Júda királyának a második évében Nádáb, Jeroboám fia lett Izráel királya. Két évig uralkodott Izráelben."
      },
      {
        "verse": "26",
        "text": "Azt tette, amit rossznak lát az  Úr, apjának az útján járt, és abban a vétekben, amellyel az vétekbe vitte Izráelt."
      },
      {
        "verse": "27",
        "text": "De az Issakár házából való Baasá, Ahijjá fia összeesküvést szőtt ellene, és levágta őt Baasá Gibbetónnál, a filiszteusok városánál, amikor Nádáb egész Izráellel együtt Gibbetónt ostromolta."
      },
      {
        "verse": "28",
        "text": "Ászának, Júda királyának a harmadik évében ölte meg őt Baasá, és lett helyette király."
      },
      {
        "verse": "29",
        "text": "Amint király lett, kiirtotta Jeroboám egész háza népét. Egy lelket sem hagyott meg Jeroboám családjából, mind elpusztította őket az  Úr szava szerint, amelyet megmondott szolgája, a sílói Ahijjá által."
      },
      {
        "verse": "30",
        "text": "Jeroboám vétkei miatt történt ez, aki vétkezett, és Izráelt is vétekbe vitte; meg a bosszúság miatt, amit az  Úrnak, Izráel Istenének okozott."
      },
      {
        "verse": "31",
        "text": "Nádáb egyéb dolgai, mindaz, amit véghezvitt, meg van írva az Izráel királyai történetének könyvében."
      },
      {
        "verse": "32",
        "text": "Háború folyt Ászá és Baasá, Izráel királya között egész életükben."
      },
      {
        "verse": "33",
        "text": "Ászának, Júda királyának a harmadik évében lett az egész Izráel királya Baasá, Ahijjá fia Tircában, huszonnégy évig."
      },
      {
        "verse": "34",
        "text": "Azt tette, amit rossznak lát az  Úr. Jeroboám útján járt, és abban a vétekben, amellyel az vétekbe vitte Izráelt."
      }
    ]
  },
  {
    "chapter": 16,
    "verses": [
      {
        "verse": "1",
        "text": "Az  Úr igéje így szólt Jéhúhoz, Hanání fiához Baasáról:"
      },
      {
        "verse": "2",
        "text": "Noha én kiemeltelek téged a porból, és népemnek, Izráelnek a fejedelmévé tettelek, te mégis Jeroboám útján jársz, és vétekbe viszed népemet, Izráelt, akik vétkeikkel bosszantanak engem."
      },
      {
        "verse": "3",
        "text": "Ezért én elsöpröm Baasát és háza népét. Olyanná teszem házadat, mint Jeroboámnak, Nebát fiának a házát."
      },
      {
        "verse": "4",
        "text": "Aki Baasá családjából a városban hal meg, azt a kutyák falják fel, aki pedig a mezőn hal meg, azt az égi madarak eszik meg!"
      },
      {
        "verse": "5",
        "text": "Baasá egyéb dolgai, amelyeket véghezvitt, és hőstettei meg vannak írva az Izráel királyainak történetéről szóló könyvben."
      },
      {
        "verse": "6",
        "text": "Azután Baasá pihenni tért őseihez, és eltemették Tircában. Utána a fia, Élá lett a király."
      },
      {
        "verse": "7",
        "text": "Nemcsak azért szólt az  Úr igéje Jéhú próféta, Hanání fia által Baasá és háza népe ellen, mert mindazt elkövette, amit rossznak lát az  Úr, és bosszantotta őt cselekedeteivel, és olyan volt, mint Jeroboám háza népe, hanem azért is, mert azt kiirtotta."
      },
      {
        "verse": "8",
        "text": "Ászának, Júda királyának a huszonhatodik évében Élá, Baasá fia lett Izráel királya Tircában, két esztendeig."
      },
      {
        "verse": "9",
        "text": "De összeesküvést szőtt ellene Zimrí, az egyik embere, a harci kocsik felének parancsnoka. Élá ugyanis Tircában részegre itta magát Arcának, a tircái palota felügyelőjének a házában."
      },
      {
        "verse": "10",
        "text": "Eljött Zimrí, levágta és megölte őt Ászának, Júda királyának huszonhetedik évében, és ő lett utána a király."
      },
      {
        "verse": "11",
        "text": "Miután pedig király lett, és trónra ült, kiirtotta Baasá egész háza népét, nem hagyott meg egy férfit se belőle, se rokont, se barátot."
      },
      {
        "verse": "12",
        "text": "Így pusztította ki Zimrí Baasá egész háza népét az  Úr szava szerint, amelyet megmondott Baasáról Jéhú próféta által,"
      },
      {
        "verse": "13",
        "text": "Baasá minden vétkéért és fiának, Élának a vétkeiért; mert vétkeztek, és vétekbe vitték Izráelt, tehetetlen bálványaikkal bosszantva az  Urat, Izráel Istenét."
      },
      {
        "verse": "14",
        "text": "Élának egyéb dolgai és mindaz, amit véghezvitt, meg van írva az Izráel királyainak történetéről szóló könyvben."
      },
      {
        "verse": "15",
        "text": "Ászának, Júda királyának a huszonhetedik évében hét napig volt király Zimrí Tircában. A hadinép ekkor a filiszteusokhoz tartozó Gibbetónt ostromolta."
      },
      {
        "verse": "16",
        "text": "Amikor az ostromló hadinép meghallotta, hogy összeesküvést szőtt Zimrí, és hogy a királyt is megölte, akkor egész Izráel a hadseregparancsnokot, Omrít tette meg Izráel királyává még azon a napon a táborban."
      },
      {
        "verse": "17",
        "text": "Azután fölvonult Omrí egész Izráellel együtt Gibbetónból, és körülzárták Tircát."
      },
      {
        "verse": "18",
        "text": "Zimrí pedig látva, hogy a várost elfoglalják, fölment a királyi palota tornyába, magára gyújtotta a királyi palotát, és meghalt."
      },
      {
        "verse": "19",
        "text": "Vétkei miatt történt ez. Vétkezett, amikor azt tette, amit rossznak lát az  Úr. Jeroboám útján járt, és vétkével, amit elkövetett, Izráelt is vétekbe vitte."
      },
      {
        "verse": "20",
        "text": "Zimrí egyéb dolgai és az általa szőtt összeesküvés meg van írva az Izráel királyainak történetéről szóló könyvben."
      },
      {
        "verse": "21",
        "text": "Izráel népe ekkor két pártra szakadt. A nép egyik fele Tibní, Gínat fia pártjára állt, és őt akarta királlyá tenni, a másik fele pedig Omrí pártjára állt."
      },
      {
        "verse": "22",
        "text": "De az Omríval tartó nép erősebb volt, mint az a nép, amely Tibní, Gínat fiának a pártjára állt. Meghalt hát Tibní is, és Omrí lett a király."
      },
      {
        "verse": "23",
        "text": "Ászának, Júda királyának a harmincegyedik évében lett Omrí Izráel királya, tizenkét évig. Hat évig Tircában uralkodott."
      },
      {
        "verse": "24",
        "text": "Akkor megvette Samária hegyét Semertől két talentum ezüstért, majd beépítette a hegyet, és azt a várost, amelyet épített, a hegy gazdájáról, Semerről Samáriának nevezte el."
      },
      {
        "verse": "25",
        "text": "De Omrí azt tette, amit rossznak lát az  Úr, rosszabb volt minden elődjénél."
      },
      {
        "verse": "26",
        "text": "Mindenben Jeroboámnak, Nebát fiának az útján járt, és abban a vétekben, amellyel vétekbe vitte Izráelt, tehetetlen bálványokkal bosszantva az  Urat, Izráel Istenét."
      },
      {
        "verse": "27",
        "text": "Omrí egyéb dolgai, amelyeket művelt, és hőstettei, amelyeket véghezvitt, meg vannak írva az Izráel királyainak történetéről szóló könyvben."
      },
      {
        "verse": "28",
        "text": "Azután Omrí pihenni tért őseihez, és eltemették Samáriában. Utána a fia, Aháb lett a király."
      },
      {
        "verse": "29",
        "text": "Aháb, Omrí fia Ászának, Júda királyának a harmincnyolcadik évében lett Izráel királya. Huszonkét évig volt Aháb, Omrí fia Izráel királya Samáriában."
      },
      {
        "verse": "30",
        "text": "Aháb, Omrí fia azt tette, amit rossznak lát az  Úr, még inkább, mint valamennyi elődje."
      },
      {
        "verse": "31",
        "text": "Nemcsak folytatta Jeroboámnak, Nebát fiának a vétkeit, hanem feleségül vette Jezábelt, a szidóniak királyának, Etbaalnak a leányát, és Baalt kezdte tisztelni és imádni."
      },
      {
        "verse": "32",
        "text": "Oltárt is állított neki a Baal-templomban, amelyet Samáriában épített."
      },
      {
        "verse": "33",
        "text": "Készíttetett Aháb egy Aséra-szobrot is, és többet bosszantotta tetteivel Aháb az  Urat, Izráel Istenét, mint őelőtte Izráel bármelyik királya."
      },
      {
        "verse": "34",
        "text": "Az ő idejében építette újjá a bételi Híél Jerikót. Elsőszülött fián, Abírámon vetette meg annak az alapját, és legkisebb fián, Szegúbon állította fel a kapuját, az  Úr szava szerint, amelyet megmondott Józsué, Nún fia által."
      }
    ]
  },
  {
    "chapter": 17,
    "verses": [
      {
        "verse": "1",
        "text": "A Gileádban lakó tisbei Illés ezt mondta Ahábnak: Az élő  Úrra, Izráel Istenére mondom, akinek a szolgálatában állok, hogy ezekben az esztendőkben nem lesz sem harmat, sem eső, amíg én azt nem mondom."
      },
      { "verse": "2", "text": "Ezután így szólt hozzá az  Úr igéje:" },
      {
        "verse": "3",
        "text": "Eredj el innen, menj kelet felé, és rejtőzz el a Kerít-patak mellett, a Jordántól keletre!"
      },
      {
        "verse": "4",
        "text": "A patakból majd ihatsz, a hollóknak pedig megparancsoltam, hogy gondoskodjanak ott rólad."
      },
      {
        "verse": "5",
        "text": "Elment tehát, és az  Úr igéje szerint járt el. Odaérve letelepedett a Kerít-patak mellett, a Jordántól keletre."
      },
      {
        "verse": "6",
        "text": "A hollók hordtak neki kenyeret és húst reggel, kenyeret és húst este, a patakból pedig ihatott."
      },
      {
        "verse": "7",
        "text": "Egy idő múlva azonban kiszáradt a patak, mert nem volt eső az országban."
      },
      { "verse": "8", "text": "Ekkor így szólt hozzá az  Úr igéje:" },
      {
        "verse": "9",
        "text": "Kelj föl, és menj el a Szidónhoz tartozó Sareptába, és maradj ott! Én megparancsoltam ott egy özvegyasszonynak, hogy gondoskodjék rólad."
      },
      {
        "verse": "10",
        "text": "Fölkelt tehát, és elment Sareptába. Amikor a város bejáratához érkezett, éppen ott volt egy özvegyasszony, aki fát szedegetett. Odakiáltott neki, és ezt mondta: Hozz nekem egy kis vizet valamilyen edényben, hadd igyam!"
      },
      {
        "verse": "11",
        "text": "Amikor az elment, hogy vizet hozzon, utánakiáltott, és ezt mondta: Hozz nekem egy falat kenyeret is magaddal!"
      },
      {
        "verse": "12",
        "text": "De az asszony így felelt: A te Istenedre, az élő  Úrra mondom, hogy nincs miből. Csak egy marék liszt van a fazekamban, és egy kevés olaj a korsómban. Éppen most szedegetek pár darab fát, hogy hazamenve kisüssem azt magamnak és a fiamnak. Azt most megesszük, azután meghalunk."
      },
      {
        "verse": "13",
        "text": "Illés azonban ezt mondta neki: Ne félj, csak menj, és tégy úgy, ahogyan mondtad; de előbb készíts belőle egy kis lepényt, és hozd ki nekem! Magadnak és a fiadnak csak azután készíts!"
      },
      {
        "verse": "14",
        "text": "Mert így szól az  Úr, Izráel Istene: A lisztesfazék nem ürül ki, és az olajoskorsó nem fogy ki addig, amíg az  Úr esőt nem bocsát a földre."
      },
      {
        "verse": "15",
        "text": "Az asszony elment, és Illés szavai szerint járt el. És evett ő is meg az asszony és a háza népe is mindennap."
      },
      {
        "verse": "16",
        "text": "A lisztesfazék nem ürült ki, az olajoskorsó sem fogyott ki az  Úr ígérete szerint, ahogy igéjében, Illés által, megmondta az  Úr."
      },
      {
        "verse": "17",
        "text": "Történt ezek után, hogy megbetegedett az asszonynak, a ház úrnőjének a fia, és betegsége olyan súlyossá vált, hogy már nem is lélegzett."
      },
      {
        "verse": "18",
        "text": "Az asszony így szólt Illéshez: Mi bajod van velem, Isten embere? Azért jöttél hozzám, hogy emlékeztess bűnömre, és megöld a fiamat?"
      },
      {
        "verse": "19",
        "text": "Ő ezt mondta neki: Add ide a fiadat! És kivette az öléből, felvitte a felső szobába, ahol lakott, és az ágyra fektette."
      },
      {
        "verse": "20",
        "text": "Majd az  Úrhoz kiáltott, és ezt mondta: Istenem,  Uram! Még bajt is hozol erre az özvegyre, akinek én a vendége vagyok, és megölöd a fiát?!"
      },
      {
        "verse": "21",
        "text": "Azután háromszor ráborult a gyermekre, és így kiáltott az  Úrhoz: Istenem,  Uram! Térjen vissza a lélek ebbe a gyermekbe!"
      },
      {
        "verse": "22",
        "text": "Az  Úr meghallgatta Illés szavát, a lélek pedig visszatért a gyermekbe, és az föléledt."
      },
      {
        "verse": "23",
        "text": "Illés ekkor fogta a gyermeket, levitte a felső szobából a házba, odaadta az anyjának, és ezt mondta Illés: Nézd, él a fiad!"
      },
      {
        "verse": "24",
        "text": "Az asszony így felelt Illésnek: Most már tudom, hogy te Isten embere vagy, és hogy igaz a te szádban az  Úr igéje!"
      }
    ]
  },
  {
    "chapter": 18,
    "verses": [
      {
        "verse": "1",
        "text": "Hosszú idő múlva, a harmadik esztendőben így szólt az  Úr igéje Illéshez: Eredj, jelenj meg Ahábnál, mert esőt akarok adni a földre!"
      },
      {
        "verse": "2",
        "text": "Illés tehát elment, hogy megjelenjen Ahábnál. Samáriában súlyos éhínség volt."
      },
      {
        "verse": "3",
        "text": "Ekkor Aháb hívatta Óbadját, a palota felügyelőjét. Óbadjá igen félte az  Urat."
      },
      {
        "verse": "4",
        "text": "Mert amikor Jezábel ki akarta irtani az  Úr prófétáit, Óbadjá magához vett száz prófétát, és elrejtette őket ötvenenként egy-egy barlangba, és ellátta őket kenyérrel és vízzel."
      },
      {
        "verse": "5",
        "text": "Aháb ezt mondta Óbadjának: Menj el az ország összes forrásához és minden patakjához! Talán akad fű, és életben hagyhatjuk a lovakat és öszvéreket, és nem kell levágnunk az állatokat."
      },
      {
        "verse": "6",
        "text": "Fölosztották azért maguk között az országot, hogy ki mit járjon be. Aháb külön ment az egyik úton, Óbadjá is külön ment egy másikon."
      },
      {
        "verse": "7",
        "text": "Miközben Óbadjá úton volt, egyszer csak előtte termett Illés. Óbadjá fölismerte, arcra borult, és ezt kérdezte: Te vagy az, uram, Illés?"
      },
      {
        "verse": "8",
        "text": "Ő így felelt neki: Én vagyok. Eredj, mondd meg uradnak, hogy itt van Illés."
      },
      {
        "verse": "9",
        "text": "De ő ezt mondta: Mit vétettem, hogy Aháb kezébe akarod adni a te szolgádat, hogy megöljön?"
      },
      {
        "verse": "10",
        "text": "Az élő  Úrra, a te Istenedre mondom, hogy nincs nép, sem ország, ahová el ne küldött volna az én uram, hogy felkutasson téged. Ha azt mondták, nincs itt, akkor meg is eskette azt az országot és népet, hogy nem találtak meg téged."
      },
      {
        "verse": "11",
        "text": "És most te mondod: Eredj, és mondd meg a te uradnak, hogy itt van Illés!?"
      },
      {
        "verse": "12",
        "text": "Megeshet, hogy amikor elmegyek tőled, elragad téged az  Úr lelke, nem is tudom hová. Ha én megyek, és hírt viszek Ahábnak, ő pedig nem talál itt téged, akkor megöl engem; pedig a te szolgád féli az  Urat ifjúkorától fogva."
      },
      {
        "verse": "13",
        "text": "Nem mondták meg neked, uram, hogy mit tettem, amikor Jezábel öldökölte az  Úr prófétáit? Elrejtettem az  Úr prófétái közül százat, ötvenenként egy-egy barlangba, és elláttam őket kenyérrel és vízzel."
      },
      {
        "verse": "14",
        "text": "Most mégis ezt mondod: Eredj, és mondd meg a te uradnak, hogy itt van Illés?! Ő meg fog ölni engem."
      },
      {
        "verse": "15",
        "text": "De Illés így felelt: A Seregek élő  Urára mondom, akinek a szolgálatában állok, hogy még ma megjelenek előtte."
      },
      {
        "verse": "16",
        "text": "Elment tehát Óbadjá Aháb elé, hogy jelentést tegyen neki, Aháb pedig Illés elé ment."
      },
      {
        "verse": "17",
        "text": "Amikor Aháb meglátta Illést, ezt mondta neki Aháb: Te vagy az, Izráel megrontója?!"
      },
      {
        "verse": "18",
        "text": "Ő így felelt: Nem én döntöm romlásba Izráelt, hanem te és a te atyád háza, mert elhagytátok az  Úr parancsolatait, és te a Baalokat követed."
      },
      {
        "verse": "19",
        "text": "Most azért üzenj, gyűjtsd ide hozzám a Karmel-hegyre egész Izráelt meg Baal négyszázötven prófétáját Aséra négyszáz prófétájával együtt, akik Jezábel asztaláról élnek."
      },
      {
        "verse": "20",
        "text": "Akkor elküldött Aháb Izráel fiaiért, és összegyűjtötte a prófétákat a Karmel-hegyre."
      },
      {
        "verse": "21",
        "text": "Illés pedig odalépett az egész nép elé, és így szólt: Meddig sántikáltok még kétfelé? Ha az  Úr az Isten, kövessétek őt, ha pedig Baal, akkor őt kövessétek! De a nép nem felelt egy szót sem."
      },
      {
        "verse": "22",
        "text": "Akkor Illés ezt mondta a népnek: Én maradtam az  Úr egyetlen prófétája, Baal prófétái pedig négyszázötvenen vannak."
      },
      {
        "verse": "23",
        "text": "Adjanak nekünk két bikát; ők válasszák ki maguknak az egyik bikát, darabolják föl, és rakják a fahasábokra, de tüzet ne gyújtsanak! Én is elkészítem a másik bikát, rárakom a fahasábokra, de tüzet én sem gyújtok."
      },
      {
        "verse": "24",
        "text": "Ezután hívjátok segítségül a ti istenetek nevét, és én is segítségül hívom az  Úr nevét. Amelyik isten tűzzel felel, az az Isten. Erre az egész nép megszólalt, és ezt mondta: Jó lesz így!"
      },
      {
        "verse": "25",
        "text": "Illés ezután így szólt Baal prófétáihoz: Válasszátok ki az egyik bikát, és készítsétek el először ti, mert ti vagytok többen! És hívjátok segítségül istenetek nevét, de tüzet ne gyújtsatok!"
      },
      {
        "verse": "26",
        "text": "Ők fogták a nekik jutott bikát, elkészítették, és segítségül hívták Baal nevét, így szólongatva őt reggeltől egészen délig: Ó, Baal, felelj nekünk! De nem jött válasz, és nem felelt senki. Eközben ott sántikáltak az oltár körül, amelyet készítettek."
      },
      {
        "verse": "27",
        "text": "Délben aztán Illés gúnyolni kezdte őket, és ezt mondta: Kiáltsatok hangosabban, hiszen isten ő! Talán elmélkedik, vagy a dolgát végzi, vagy úton van, vagy talán alszik, és majd fölébred."
      },
      {
        "verse": "28",
        "text": "Erre elkezdtek hangosan kiáltozni, és szokásuk szerint összevagdosták magukat kardjukkal és dárdájukkal, míg el nem borította őket a vér."
      },
      {
        "verse": "29",
        "text": "Dél elmúltával révületbe estek, egészen az áldozat idejéig, de nem jött válasz: nem felelt és nem figyelt rájuk senki."
      },
      {
        "verse": "30",
        "text": "Akkor Illés ezt mondta az egész népnek: Gyertek ide hozzám! Erre odament hozzá az egész nép, ő pedig helyreállította az  Úr lerombolt oltárát."
      },
      {
        "verse": "31",
        "text": "Fogott Illés tizenkét követ a Jákób fiaitól származó törzsek száma szerint; Jákóbhoz szólt így az  Úr szava: Izráel lesz a neved."
      },
      {
        "verse": "32",
        "text": "A kövekből oltárt épített az  Úr nevében, azután árkot húzott az oltár körül, amelybe két véka vetőmag is belefért volna."
      },
      {
        "verse": "33",
        "text": "Azután elrendezte a fahasábokat, földarabolta a bikát, és rárakta a fahasábokra."
      },
      {
        "verse": "34",
        "text": "Majd ezt mondta: Töltsetek meg négy vödröt vízzel, és öntsétek az áldozatra meg a fahasábokra! Azután ezt mondta: Ismételjétek meg! És megismételték. Újra mondta: Harmadszor is tegyétek meg! Megtették harmadszor is,"
      },
      {
        "verse": "35",
        "text": "úgyhogy a víz már folyt az oltár körül, és az árok is megtelt vízzel."
      },
      {
        "verse": "36",
        "text": "Az áldozat bemutatása idején odalépett Illés próféta, és ezt mondta:  Uram, Ábrahámnak, Izsáknak és Izráelnek Istene! Hadd tudják meg a mai napon, hogy te vagy az Isten Izráelben, én pedig a te szolgád vagyok, és mindezt a te parancsodra tettem!"
      },
      {
        "verse": "37",
        "text": "Felelj nekem,  Uram, felelj nekem, hadd tudja meg ez a nép, hogy te, az  Úr vagy az Isten, és fordítsd vissza a szívüket!"
      },
      {
        "verse": "38",
        "text": "Akkor lecsapott az  Úr tüze, és fölemésztette az égőáldozatot és a fahasábokat, a köveket és a port, az árokban levő vizet pedig felnyalta."
      },
      {
        "verse": "39",
        "text": "Amikor látta ezt az egész nép, arcra borult, és ezt mondogatta: Az  Úr az Isten, az  Úr az Isten!"
      },
      {
        "verse": "40",
        "text": "Illés pedig ezt mondta nekik: Ragadjátok meg Baal prófétáit, senki se menekülhessen el közülük! És megragadták őket. Illés levitette őket a Kísón-patak mellé, és ott lemészárolta őket."
      },
      {
        "verse": "41",
        "text": "Ezután Illés ezt mondta Ahábnak: Menj föl, egyél és igyál, mert eső zúgása hallatszik."
      },
      {
        "verse": "42",
        "text": "Aháb fölment, hogy egyék és igyék. Illés pedig fölment a Karmel tetejére, a földre kuporodott, és arcát a térdei közé rejtette."
      },
      {
        "verse": "43",
        "text": "Így szólt a szolgájához: Menj föl, és figyeld a tengert! Az fölment, figyelte egy darabig, majd ezt mondta: Nincs ott semmi. Illés ezt mondta: Menj vissza hétszer!"
      },
      {
        "verse": "44",
        "text": "Hetedszerre ezt mondta a szolga: Most egy tenyérnyi kis felhő emelkedik föl a tengerből. Ő azt felelte: Eredj, és mondd meg Ahábnak: Fogass be és indulj, míg föl nem tartóztat az eső!"
      },
      {
        "verse": "45",
        "text": "Mindeközben viharfelhők sötétítették el az eget, és zuhogni kezdett az eső. Aháb ekkor harci kocsira szállt, és Jezréelbe ment."
      },
      {
        "verse": "46",
        "text": "Az  Úr keze pedig Illéssel volt, és ő, feltűrve övébe a ruhája alját, Aháb előtt futott a Jezréelbe vezető útig."
      }
    ]
  },
  {
    "chapter": 19,
    "verses": [
      {
        "verse": "1",
        "text": "Amikor Aháb elmondta Jezábelnek mindazt, amit Illés tett, és hogy a prófétákat megölte karddal,"
      },
      {
        "verse": "2",
        "text": "Jezábel követet küldött Illéshez ezzel az üzenettel: Úgy bánjanak velem az istenek most és ezután is, hogy holnap ilyenkorra azt teszem veled, ami azokkal történt!"
      },
      {
        "verse": "3",
        "text": "Illés megijedt, felkerekedett és ment, hogy mentse az életét, és elérkezett a júdai Beérsebába. Legényét ott hagyta,"
      },
      {
        "verse": "4",
        "text": "ő pedig elment a pusztába egynapi járóföldre. Odaért egy rekettyebokorhoz, és leült alá. Azt kívánta, bárcsak meghalna, és így szólt: Elég most már,  Uram! Vedd el az életemet, mert nem vagyok jobb elődeimnél!"
      },
      {
        "verse": "5",
        "text": "Azután lefeküdt, és elaludt a rekettyebokor alatt. De egyszer csak egy angyal érintette meg, és ezt mondta neki: Kelj föl, egyél!"
      },
      {
        "verse": "6",
        "text": "Amikor föltekintett, látta, hogy a fejénél ott van egy forró kövön sült lángos és egy korsó víz. Evett, ivott, majd újra lefeküdt."
      },
      {
        "verse": "7",
        "text": "Az  Úr angyala másodszor is visszatért, megérintette, és ezt mondta: Kelj föl, egyél, mert erőd felett való út áll előtted!"
      },
      {
        "verse": "8",
        "text": "Ő fölkelt, evett és ivott, majd annak az ételnek az erejével ment negyven nap és negyven éjjel az Isten hegyéig, a Hórebig."
      },
      {
        "verse": "9",
        "text": "Itt bement egy barlangba, és ott töltötte az éjszakát. Egyszer csak így szólt hozzá az  Úr igéje: Mit csinálsz itt, Illés?"
      },
      {
        "verse": "10",
        "text": "Ő így felelt: Sokat buzgólkodtam az  Úrért, a Seregek Istenéért, mert Izráel fiai elhagyták szövetségedet, lerombolták oltáraidat, prófétáidat pedig fegyverrel ölték meg. Egyedül én maradtam meg, de az én életemet is el akarják venni."
      },
      {
        "verse": "11",
        "text": "Az  Úr ezt mondta: Gyere ki, és állj a hegyre az  Úr színe elé! És amikor elvonult az  Úr, nagy és erős szél szaggatta a hegyeket, és tördelte a sziklákat az  Úr előtt; de az  Úr nem volt ott a szélben. A szél után földrengés következett; de az  Úr nem volt ott a földrengésben."
      },
      {
        "verse": "12",
        "text": "A földrengés után tűz támadt; de az  Úr nem volt ott a tűzben. A tűz után halk és szelíd hang hallatszott."
      },
      {
        "verse": "13",
        "text": "Amikor Illés ezt meghallotta, palástjával eltakarta az arcát, kiment, és megállt a barlang bejáratánál. Egy hang pedig így szólt hozzá: Mit csinálsz itt, Illés?"
      },
      {
        "verse": "14",
        "text": "Ő így felelt: Sokat buzgólkodtam az  Úrért, a Seregek Istenéért, mert Izráel fiai elhagyták szövetségedet, lerombolták oltáraidat, prófétáidat pedig fegyverrel ölték meg. Egyedül én maradtam meg, de az én életemet is el akarják venni."
      },
      {
        "verse": "15",
        "text": "Ekkor azt mondta neki az  Úr: Menj, kelj ismét útra a pusztán át Damaszkuszba, és amikor odaérsz, kend fel Hazáélt Arám királyává."
      },
      {
        "verse": "16",
        "text": "Azután Jéhút, Nimsí fiát kend fel Izráel királyává; Elizeust, az ábél-mehólái Sáfát fiát pedig kend fel prófétává magad helyett!"
      },
      {
        "verse": "17",
        "text": "És aki majd megmenekül Hazáél kardjától, azt Jéhú öli meg, és aki megmenekül Jéhú kardjától, azt Elizeus öli meg."
      },
      {
        "verse": "18",
        "text": "De meghagyok Izráelben hétezer embert: minden térdet, amely nem hajolt meg Baal előtt, és minden szájat, amely nem csókolta meg őt."
      },
      {
        "verse": "19",
        "text": "Amikor elment onnan, rátalált Elizeusra, Sáfát fiára, aki éppen szántott. Tizenkét pár ökör ment előtte, ő maga a tizenkettediknél volt. Amikor Illés elment mellette, rádobta a palástját."
      },
      {
        "verse": "20",
        "text": "Akkor ő otthagyta az ökröket, Illés után futott, és ezt mondta: Hadd csókoljam meg apámat és anyámat, azután követlek! Ő azt felelte: Menj, de térj vissza; ne feledd, hogy mit tettem veled."
      },
      {
        "verse": "21",
        "text": "Elizeus otthagyta őt, de aztán vette az egyik pár ökröt, levágta, és az ökrök szerszámából rakott tűzön megfőzte a húst, odaadta a népnek, és ettek. Ő pedig elindult, követte Illést, és a szolgálatába állt."
      }
    ]
  },
  {
    "chapter": 20,
    "verses": [
      {
        "verse": "1",
        "text": "Benhadad, Arám királya összegyűjtötte egész haderejét. Harminckét király volt vele lovakkal és harci kocsikkal, így vonult Samária ellen, körülzárta, és ostrom alá vette."
      },
      {
        "verse": "2",
        "text": "Követeket küldött Ahábhoz, Izráel királyához a városba,"
      },
      {
        "verse": "3",
        "text": "és ezt üzente neki: Így szól Benhadad: Ezüstöd és aranyad az enyém, legszebb feleségeid és fiaid is enyémek!"
      },
      {
        "verse": "4",
        "text": "Izráel királya így válaszolt: Ahogy mondod, uram, királyom, tied vagyok én és mindenem."
      },
      {
        "verse": "5",
        "text": "A követek megint eljöttek, és ezt mondták: Így szól Benhadad: Megüzentem neked, hogy add nekem ezüstödet, aranyadat, feleségeidet és fiaidat."
      },
      {
        "verse": "6",
        "text": "Ezért holnap ilyenkor elküldöm hozzád az embereimet. Azok átkutatják palotádat és embereid házait, és ami csak kedves a számodra, mindazt magukhoz veszik, és elhozzák."
      },
      {
        "verse": "7",
        "text": "Akkor Izráel királya összehívta az ország véneit, és ezt mondta: Értsétek meg, lássátok be, hogy a vesztemet akarja! Pedig amikor elküldött hozzám a feleségeimért, fiaimért, ezüstömért és aranyomért, semmit sem tagadtam meg tőle."
      },
      {
        "verse": "8",
        "text": "A vének meg az egész nép ezt mondta neki: Ne hallgass rá, és ne engedj neki!"
      },
      {
        "verse": "9",
        "text": "Ekkor ő így szólt Benhadad követeihez: Mondjátok meg az én uramnak, a királynak: Mindazt megteszem, amit először üzentél a te szolgádnak, de ezt a másik dolgot nem tehetem meg. A követek elmentek, és megvitték a választ."
      },
      {
        "verse": "10",
        "text": "Akkor Benhadad ezt az üzenetet küldte neki: Úgy segítsenek engem az istenek most és ezután is, hogy Samáriának a porából még egy-egy marékkal sem fog jutni az utánam jövő hadinépnek!"
      },
      {
        "verse": "11",
        "text": "Izráel királya így válaszolt: Mondjátok meg neki, hogy aki kardot köt, ne kérkedjék úgy, mintha már lecsatolta volna!"
      },
      {
        "verse": "12",
        "text": "Amint ezt a választ meghallotta Benhadad, aki éppen a királyokkal együtt dőzsölt a sátrakban, sorakozót rendelt el az embereinek. Azok föl is sorakoztak a város ellen."
      },
      {
        "verse": "13",
        "text": "Akkor egy próféta lépett Aháb izráeli király elé, és így szólt: Ezt mondja az  Úr: Látod ezt a nagy tömeget? Én ma a kezedbe adom ezt, és akkor megtudod, hogy én vagyok az  Úr!"
      },
      {
        "verse": "14",
        "text": "Aháb ezt kérdezte: Kik által? Ő így felelt: Ezt mondja az  Úr: A tartományi vezérek katonái által. Ki kezdje meg a harcot? – kérdezte Aháb. Ő így felelt: Te magad!"
      },
      {
        "verse": "15",
        "text": "Ekkor Aháb számba vette a tartományi vezérek katonáit, ők kétszázharmincketten voltak; azután számba vette az egész hadinépet, csupa izráelit, ők hétezren voltak."
      },
      {
        "verse": "16",
        "text": "Amikor délben kivonultak, Benhadad már részegre itta magát a sátrakban azzal a harminckét királlyal együtt, akik segítették."
      },
      {
        "verse": "17",
        "text": "Először a tartományi vezérek katonái vonultak ki. Benhadad embereket küldött oda, s azok jelentették, hogy Samáriából emberek vonultak ki."
      },
      {
        "verse": "18",
        "text": "Ő azt mondta: Ha békés szándékkal jöttek, fogjátok el őket élve, ha pedig harcolni jöttek, akkor is élve fogjátok el őket!"
      },
      {
        "verse": "19",
        "text": "Közben a tartományi vezérek katonái kivonultak a városból, utánuk pedig a haderő."
      },
      {
        "verse": "20",
        "text": "Mindenki levágta a maga ellenfelét, és megfutamodott Arám, Izráel pedig üldözőbe vette. Arám királyának, Benhadadnak sikerült lóháton elmenekülnie, harci kocsijának a lovain."
      },
      {
        "verse": "21",
        "text": "Kivonult Izráel királya is, vágta a lovakat és a harci kocsikat, és nagy vereséget mért Arámra."
      },
      {
        "verse": "22",
        "text": "Akkor a próféta odalépett Izráel királyához, és ezt mondta neki: Menj, és készülődj! Értsd meg és lásd be, hogy mit kell tenned, mert egy év múlva Arám királya ismét ellened vonul!"
      },
      {
        "verse": "23",
        "text": "Arám királyának ezt mondták az emberei: A hegyek Istene az ő Istenük, azért voltak erősebbek nálunk. De ha a síkságon ütközünk meg velük, biztosan mi leszünk az erősebbek."
      },
      {
        "verse": "24",
        "text": "Tégy azért a következőképpen: Távolítsd el mindegyik királyt, és helytartókat nevezz ki a helyükre!"
      },
      {
        "verse": "25",
        "text": "Azután szervezz magadnak olyan haderőt, amilyet elvesztettél, továbbá ugyanannyi lovat és harci kocsit, mint amennyi volt! Azután ütközzünk meg velük a síkságon, és biztosan mi leszünk az erősebbek. Benhadad hallgatott a szavukra, és úgy tett."
      },
      {
        "verse": "26",
        "text": "Egy esztendő múlva Benhadad számba vette az arámokat, azután Afék ellen vonult, hogy megütközzék Izráellel."
      },
      {
        "verse": "27",
        "text": "Izráel fiait is összeszámlálták, ellátták őket élelemmel, és így indultak az arámok ellen. Izráel fiainak a tábora olyan volt amazokhoz képest, mint két kis kecskenyáj, az arámok viszont ellepték a földet."
      },
      {
        "verse": "28",
        "text": "Akkor előlépett az Isten embere, és ezt mondta Izráel királyának: Így szól az  Úr: Mivel azt mondták az arámok, hogy az  Úr a hegyek Istene, de a völgyeknek nem Istene, azért ezt az egész nagy tömeget a kezedbe adom, és akkor megtudjátok, hogy én vagyok az  Úr."
      },
      {
        "verse": "29",
        "text": "Hét napig táboroztak egymással szemben, a hetedik napon azután csatára került sor. Izráel fiai levágtak százezer arám gyalogost egyetlen napon."
      },
      {
        "verse": "30",
        "text": "A megmaradtak Afék városába menekültek, de a várfal rászakadt a megmaradt huszonhétezer emberre. Benhadad is a városba menekült, és szobáról szobára bujkált."
      },
      {
        "verse": "31",
        "text": "Emberei ezt mondták neki: Azt hallottuk, hogy Izráel házának a királyai könyörületes királyok. Vegyünk zsákruhát a derekunkra és kötelet a fejünkre, úgy menjünk Izráel királya elé: talán megkíméli az életed."
      },
      {
        "verse": "32",
        "text": "Zsákruhát öltöttek tehát a derekukra, a fejükre pedig kötelet kötöttek, és úgy járultak oda Izráel királyához. Így szóltak: Szolgád, Benhadad ezt üzeni: Kíméld meg az életem! Aháb megkérdezte: Hát él még? Testvérem ő!"
      },
      {
        "verse": "33",
        "text": "Azok ezt jó jelnek vették, és sietve bizonygatni kezdték: Igen, a te testvéred Benhadad! Ő ezt mondta: Menjetek, hozzátok ide! Benhadad kijött hozzá, ő pedig felsegítette maga mellé a harci kocsira."
      },
      {
        "verse": "34",
        "text": "Benhadad ezt mondta neki: Visszaadom azokat a városokat, amelyeket apám elvett a te apádtól, és rendezz be magadnak bazárutcákat Damaszkuszban, amilyeneket az én apám rendezett be Samáriában! Én pedig – felelte Aháb – szövetséggel bocsátlak el téged. Szövetséget kötött tehát vele, és elbocsátotta őt."
      },
      {
        "verse": "35",
        "text": "Egy prófétatanítvány ezt mondta társának az  Úr parancsára: Üss meg engem! De az nem akarta megütni."
      },
      {
        "verse": "36",
        "text": "Akkor ezt mondta neki: Mivel nem hallgattál az  Úr szavára, egy oroszlán terít le téged, amint eltávozol tőlem. Miután eltávozott tőle, rá is talált egy oroszlán, és leterítette."
      },
      {
        "verse": "37",
        "text": "Talált azután egy másik férfit, és ezt mondta: Üss meg engem! Ez a férfi úgy megütötte, hogy meg is sebesült."
      },
      {
        "verse": "38",
        "text": "Akkor elment a próféta, és várt a királyra az úton, de felismerhetetlenné tette magát egy kötéssel a szemén."
      },
      {
        "verse": "39",
        "text": "Amikor a király arra ment, ő így kiáltott a királyhoz: A te szolgád részt vett az ütközetben. Egyszer csak arra jött valaki, és odahozott hozzám egy embert, és ezt mondta: Őrizd ezt az embert! De ha nem vigyázol rá, életeddel felelsz az életéért, vagy fizetsz egy talentum ezüstöt."
      },
      {
        "verse": "40",
        "text": "Szolgádnak azonban itt is, ott is akadt tennivalója, az az ember pedig eltűnt. Izráel királya ezt mondta neki: Ez a te ítéleted, magad döntöttél!"
      },
      {
        "verse": "41",
        "text": "Ekkor az gyorsan levette szeméről a kötést, Izráel királya pedig fölismerte, hogy a próféták közül való."
      },
      {
        "verse": "42",
        "text": "A próféta ezt mondta neki: Így szól az  Úr: Mivel kiengedted kezedből azt az embert, akit én kiirtásra szántam, életéért életeddel, népéért népeddel felelsz!"
      },
      {
        "verse": "43",
        "text": "Izráel királya ezután elkeseredve és haragosan hazament, és megérkezett Samáriába."
      }
    ]
  },
  {
    "chapter": 21,
    "verses": [
      {
        "verse": "1",
        "text": "Ezek után a következő dolog történt: A jezréeli Nábótnak szőlője volt Jezréelben, Samária királyának, Ahábnak a palotája mellett."
      },
      {
        "verse": "2",
        "text": "Egyszer Aháb így szólította meg Nábótot: Add nekem a szőlődet, hadd legyen az veteményeskertem, mert közel van a házamhoz! Adok helyette jobb szőlőt, vagy ha jónak látod, pénzben adom meg az árát."
      },
      {
        "verse": "3",
        "text": "Nábót így felelt Ahábnak: Az  Úr őrizzen meg attól, hogy odaadjam neked atyai örökségemet!"
      },
      {
        "verse": "4",
        "text": "Aháb elkeseredve és haragosan ment haza a válasz miatt, amelyet a jezréeli Nábót adott neki, amikor ezt mondta: Nem adom neked atyai örökségemet. Lefeküdt az ágyára, a falnak fordult, és nem evett semmit."
      },
      {
        "verse": "5",
        "text": "A felesége, Jezábel azonban odament hozzá, és így szólt: Min keseredett el úgy a lelked, hogy semmit sem eszel?"
      },
      {
        "verse": "6",
        "text": "Ő így válaszolt: Beszéltem a jezréeli Nábóttal. Kértem, hogy adja el nekem a szőlőjét, vagy ha úgy tetszik neki, szőlőt is adhatok helyette. De ő azt mondta, hogy nem adja nekem a szőlőjét."
      },
      {
        "verse": "7",
        "text": "A felesége, Jezábel ezt mondta neki: Hát nem te uralkodsz most Izráelben? Kelj föl, egyél, ne búslakodj! Majd én megszerzem neked a jezréeli Nábót szőlőjét."
      },
      {
        "verse": "8",
        "text": "Ekkor leveleket írt Aháb nevében, lepecsételte annak gyűrűjével, és elküldte a leveleket azoknak a véneknek és nemeseknek, akik Nábóttal egy városban laktak."
      },
      {
        "verse": "9",
        "text": "A levelekben ezt írta: Hirdessetek böjtöt, és ültessétek Nábótot a nép élére!"
      },
      {
        "verse": "10",
        "text": "Vele szembe pedig ültessetek két hitvány embert, akik így tanúskodjanak ellene: Átkoztad Istent és a királyt! Azután vigyétek ki, és kövezzétek agyon!"
      },
      {
        "verse": "11",
        "text": "A város polgárai, a vének és a nemesek, akik abban a városban laktak, úgy is tettek, ahogyan Jezábel megüzente nekik, ahogyan a nekik küldött levelekben írta."
      },
      {
        "verse": "12",
        "text": "Böjtöt hirdettek, és Nábótot a nép élére ültették."
      },
      {
        "verse": "13",
        "text": "Odajött a két hitvány ember is, leültek vele szemben, és ezek a hitvány emberek így tanúskodtak Nábót ellen a nép előtt: Átkozta Nábót Istent és a királyt! Ezért kivitték őt a városból, és halálra kövezték."
      },
      {
        "verse": "14",
        "text": "Azután megüzenték Jezábelnek: Halálra kövezték Nábótot."
      },
      {
        "verse": "15",
        "text": "Amikor Jezábel meghallotta, hogy halálra kövezték Nábótot, így szólt Jezábel Ahábhoz: Kelj föl, vedd birtokba a jezréeli Nábót szőlőjét, amelyet nem akart eladni neked, mert nem él már Nábót, hanem meghalt."
      },
      {
        "verse": "16",
        "text": "Amikor Aháb meghallotta, hogy Nábót meghalt, fölkelt Aháb, lement a jezréeli Nábót szőlőjébe, és birtokba vette azt."
      },
      {
        "verse": "17",
        "text": "Ekkor így szólt az  Úr igéje a tisbei Illéshez:"
      },
      {
        "verse": "18",
        "text": "Eredj, menj el Aháb izráeli király elé, aki Samáriában lakik, de most éppen Nábót szőlőjében van, ahová azért ment, hogy birtokba vegye."
      },
      {
        "verse": "19",
        "text": "Így beszélj hozzá: Ezt mondja az  Úr: Öltél, és még birtokot is szereztél? Azután így beszélj hozzá: Ezt mondja az  Úr: Ahol a kutyák felnyalták Nábót vérét, ugyanott nyalják fel a kutyák a te véredet is!"
      },
      {
        "verse": "20",
        "text": "Aháb így felelt Illésnek: Rám találtál, ellenségem?! Ő ezt mondta: Rád találtam, mivel arra vetemedtél, hogy olyat tégy, amit rossznak lát az  Úr."
      },
      {
        "verse": "21",
        "text": "Ezért én veszedelmet hozok rád, és kisöpörlek téged. Kiirtom Izráelből Aháb férfiutódait, apraját-nagyját!"
      },
      {
        "verse": "22",
        "text": "Olyanná teszem házadat, mint Jeroboámnak, Nebát fiának a házát, és mint Baasának, Ahijjá fiának a házát a bosszúságért, amelyet nekem okoztál, és vétekbe vitted Izráelt."
      },
      {
        "verse": "23",
        "text": "Jezábelről pedig így szól az  Úr: A kutyák eszik meg Jezábelt Jezréel falánál!"
      },
      {
        "verse": "24",
        "text": "Aki Aháb családjából a városban hal meg, azt a kutyák eszik meg, aki pedig a mezőn hal meg, azt az égi madarak eszik meg."
      },
      {
        "verse": "25",
        "text": "Nem volt senki, aki annyira elvetemült lett volna, mint Aháb, aki folyton csak azt tegye, amit rossznak lát az  Úr, mert félrevezette a felesége, Jezábel."
      },
      {
        "verse": "26",
        "text": "Igen sok utálatosságot követett el azzal is, hogy a bálványokat követte, éppen úgy, ahogyan az emóriak tették, akiket kiűzött az  Úr Izráel fiai elől."
      },
      {
        "verse": "27",
        "text": "Amikor Aháb meghallotta ezeket a szavakat, megszaggatta ruháját, zsákruhát vett magára, böjtölt, zsákruhában is hált, és csöndesen járt-kelt."
      },
      {
        "verse": "28",
        "text": "Ekkor így szólt az  Úr igéje a tisbei Illéshez:"
      },
      {
        "verse": "29",
        "text": "Látod, mennyire megalázta magát előttem Aháb? Mivel megalázta magát előttem, az ő idejében nem hozom rá azt a veszedelmet; majd csak a fia idejében hozok veszedelmet a házára."
      }
    ]
  },
  {
    "chapter": 22,
    "verses": [
      {
        "verse": "1",
        "text": "Három esztendeig békében éltek: nem volt háború Arám és Izráel között."
      },
      {
        "verse": "2",
        "text": "A harmadik esztendőben azonban, amikor Jósáfát, Júda királya elment Izráel királyához,"
      },
      {
        "verse": "3",
        "text": "Izráel királya így szólt udvari embereihez: Jól tudjátok, hogy Rámót-Gileád a mienk, és mi mégis tétlenkedünk, ahelyett hogy visszavennénk Arám királyától!"
      },
      {
        "verse": "4",
        "text": "Jósáfáttól pedig ezt kérdezte: Eljössz-e velem harcolni Rámót-Gileádért? Jósáfát így felelt Izráel királyának: Elmegyek én éppúgy, mint te, az én népem éppúgy, mint a te néped, az én lovaim éppúgy, mint a te lovaid."
      },
      {
        "verse": "5",
        "text": "De Jósáfát ezt mondta Izráel királyának: Kérdezd meg előbb az  Úr igéjét!"
      },
      {
        "verse": "6",
        "text": "Izráel királya ezért összegyűjtötte a prófétákat, mintegy négyszáz embert, és megkérdezte tőlük: Elmenjek-e harcolni Rámót-Gileádért, vagy letegyek róla? Ők így feleltek: Vonulj föl, mert az Úr a király kezébe adja azt!"
      },
      {
        "verse": "7",
        "text": "Jósáfát azonban ezt kérdezte: Nincs itt az  Úrnak több prófétája, akit megkérdezhetnénk?"
      },
      {
        "verse": "8",
        "text": "Izráel királya így felelt Jósáfátnak: Van még valaki, aki által megkérdezhetnénk az  Urat, de én gyűlölöm őt, mert sohasem prófétál nekem jót, hanem csak rosszat. Míkájehú, Jimlá fia az. Jósáfát erre így szólt: Ne mondjon ilyet a király!"
      },
      {
        "verse": "9",
        "text": "Ekkor Izráel királya odahívta az egyik udvarnokát, és ezt mondta: Siess Míkájehúért, Jimlá fiáért!"
      },
      {
        "verse": "10",
        "text": "Izráel királya és Jósáfát, Júda királya ott ült díszruhába öltözve egy-egy trónon Samária kapujában, a bejárat előtti téren, a próféták pedig mind ott prófétáltak előttük."
      },
      {
        "verse": "11",
        "text": "Cidkijjá, Kenaaná fia vasszarvakat készített magának, és ezt mondta: Így szól az  Úr: Ezekkel ökleled Arámot, míg csak el nem pusztítod."
      },
      {
        "verse": "12",
        "text": "A próféták mindnyájan így prófétáltak: Vonulj föl Rámót-Gileád ellen, és sikerrel jársz! Az  Úr a király kezébe adja azt."
      },
      {
        "verse": "13",
        "text": "A követ pedig, aki elment, hogy elhívja Míkájehút, így szólt hozzá: Nézd, a próféták egyhangúlag jót ígérnek a királynak. Mondd azért te is ugyanazt, amit ők, és ígérj jót!"
      },
      {
        "verse": "14",
        "text": "De Míkájehú így felelt: Az élő  Úrra esküszöm, hogy csak azt fogom mondani, amit az  Úr mond nekem."
      },
      {
        "verse": "15",
        "text": "Amikor odaért a királyhoz, a király megkérdezte tőle: Míkájehú! Elmenjünk-e harcolni Rámót-Gileádért, vagy letegyünk róla? Ő így felelt neki: Vonulj föl, és járj szerencsével! Az  Úr a király kezébe adja azt."
      },
      {
        "verse": "16",
        "text": "A király azonban ezt mondta neki: Hányszor eskesselek meg, hogy csak igazat mondj nekem az  Úr nevében?!"
      },
      {
        "verse": "17",
        "text": "Erre az így felelt: Láttam egész Izráelt szétszóródva a hegyeken: mint a juhok, melyeknek nincsen pásztora. Az  Úr pedig ezt mondta: Nincs ezeknek gazdájuk, térjen haza mindenki békével!"
      },
      {
        "verse": "18",
        "text": "Ekkor Izráel királya így szólt Jósáfáthoz: Ugye megmondtam neked, hogy nem prófétál ez nekem jót, csak rosszat!"
      },
      {
        "verse": "19",
        "text": "Míkájehú pedig ezt mondta: Halld meg az  Úr igéjét! Láttam az  Urat trónján ülve, és az egész mennyei sereg ott állt a jobbján és balján."
      },
      {
        "verse": "20",
        "text": "És ezt mondta az  Úr: Ki fogja rászedni Ahábot, hogy felvonuljon és elessék Rámót-Gileádnál? Erre az egyik ezt mondta, a másik azt mondta."
      },
      {
        "verse": "21",
        "text": "De előlépett egy lélek, megállt az  Úr előtt, és így szólt: Majd én rászedem őt! Az  Úr ezt kérdezte tőle: Hogyan?"
      },
      {
        "verse": "22",
        "text": "Az így felelt: Elmegyek és hazug lélek leszek minden prófétája szájában. Az  Úr pedig így szólt: Így csakugyan rá tudod szedni. Menj és tégy így!"
      },
      {
        "verse": "23",
        "text": "Íme, így adott az  Úr hazug lelket valamennyi prófétád szájába. Az  Úr kimondta vesztedet."
      },
      {
        "verse": "24",
        "text": "Ekkor odalépett Cidkijjá, Kenaaná fia, arcul ütötte Míkájehút, és ezt mondta: Talán eltávozott tőlem az  Úr lelke, és csak veled beszél?"
      },
      {
        "verse": "25",
        "text": "Míkájehú így felelt: Majd meglátod azon a napon, amikor rejtekhelyet keresve szobáról szobára mész."
      },
      {
        "verse": "26",
        "text": "Akkor ezt parancsolta Izráel királya: Fogd Míkájehút, vidd Ámón városparancsnokhoz és Jóáshoz, a király fiához,"
      },
      {
        "verse": "27",
        "text": "és mondd: Ezt parancsolja a király: Vessétek börtönbe, és ételből meg italból csökkentett adagot adjatok neki, amíg vissza nem térek sértetlenül!"
      },
      {
        "verse": "28",
        "text": "Míkájehú így szólt: Ha csakugyan visszatérsz sértetlenül, akkor nem az  Úr beszélt általam! És hozzátette: Halljátok meg mind, ti népek!"
      },
      {
        "verse": "29",
        "text": "Azután fölvonult Izráel királya és Jósáfát, Júda királya Rámót-Gileád ellen."
      },
      {
        "verse": "30",
        "text": "Izráel királya ezt mondta Jósáfátnak: Én álruhába öltözöm, és úgy megyek a csatába, de te csak öltözz a magad ruhájába! Izráel királya tehát álruhába öltözött, és úgy ment a csatába."
      },
      {
        "verse": "31",
        "text": "Arám királya pedig ezt parancsolta a harci kocsik parancsnokainak, akik harmincketten voltak: Ne támadjatok se kicsit, se nagyot, csak Izráel királyát!"
      },
      {
        "verse": "32",
        "text": "Amikor a harci kocsik parancsnokai meglátták Jósáfátot, ezt gondolták: Csak ő lehet Izráel királya. Ellene fordultak tehát, hogy megtámadják. Jósáfát azonban kiáltozni kezdett;"
      },
      {
        "verse": "33",
        "text": "ekkor a harci kocsik parancsnokai látták, hogy nem ő Izráel királya, és elfordultak tőle."
      },
      {
        "verse": "34",
        "text": "Egy ember pedig csak úgy, találomra kilőtt egy nyílvesszőt, és eltalálta Izráel királyát a szíjak és a páncél között. Ekkor megparancsolta a kocsi hajtójának: Fordulj meg, és vigyél ki a táborból, mert megsebesültem!"
      },
      {
        "verse": "35",
        "text": "Mivel azonban az ütközet egyre hevesebbé vált azon a napon, a királynak állva kellett maradnia harci kocsijában az arámokkal szemben. Estére azután meghalt, mert a vére elfolyt sebéből a harci kocsi belsejébe."
      },
      {
        "verse": "36",
        "text": "Napnyugtakor ez a kiáltás futott végig a táboron: Mindenki a városába, mindenki a hazájába,"
      },
      {
        "verse": "37",
        "text": "mert meghalt a király! Miután megérkeztek Samáriába, eltemették a királyt Samáriában."
      },
      {
        "verse": "38",
        "text": "A harci kocsit Samária tavában mosták le; vérét kutyák nyalták fel, és parázna nők mosakodtak ott – az  Úr igéje szerint, ahogyan megmondta előre."
      },
      {
        "verse": "39",
        "text": "Ahábnak egyéb dolgai, mindaz, amit véghezvitt, az elefántcsont palota, amelyet építtetett, és mindazok a városok, amelyeket felépíttetett, le vannak írva az Izráel királyainak történetéről szóló könyvben."
      },
      {
        "verse": "40",
        "text": "Azután Aháb pihenni tért őseihez; utána a fia, Ahazjá lett a király."
      },
      {
        "verse": "41",
        "text": "Jósáfát, Ászá fia Ahábnak, Izráel királyának a negyedik évében lett Júda királya."
      },
      {
        "verse": "42",
        "text": "Harmincöt éves volt Jósáfát, amikor király lett, és huszonöt évig uralkodott Jeruzsálemben. Anyjának a neve Azúbá volt, Silhí leánya."
      },
      {
        "verse": "43",
        "text": "Mindenben apjának, Ászának az útján járt, nem tért le róla. Azt tette, amit helyesnek lát az  Úr."
      },
      {
        "verse": "44",
        "text": "Csak az áldozóhalmok nem szűntek meg, a nép továbbra is áldozott és tömjénezett az áldozóhalmokon."
      },
      { "verse": "45", "text": "Jósáfát békességben élt Izráel királyával." },
      {
        "verse": "46",
        "text": "Jósáfát egyéb dolgai és hőstettei, amelyeket véghezvitt, és hogy milyen háborúkat viselt, meg vannak írva a Júda királyainak történetéről szóló könyvben."
      },
      {
        "verse": "47",
        "text": "Kisöpörte az országból a férfiparáznák maradékát, akik még megmaradtak apjának, Ászának az idejéből."
      },
      {
        "verse": "48",
        "text": "Edómban akkor nem volt király, csak királyi helytartó."
      },
      {
        "verse": "49",
        "text": "Jósáfát csináltatott Tarsís-hajókat, hogy aranyért menjenek Ófírba, de nem tudtak elmenni, mert a hajók összetörtek Ecjón-Geberben."
      },
      {
        "verse": "50",
        "text": "Akkor ezt mondta Ahazjá, Aháb fia Jósáfátnak: Hadd menjenek el szolgáim a te szolgáiddal a hajókon! De Jósáfát nem engedte meg."
      },
      {
        "verse": "51",
        "text": "Azután Jósáfát pihenni tért őseihez, és eltemették ősei mellé, ősatyjának, Dávidnak a városában. Utána a fia, Jórám lett a király."
      },
      {
        "verse": "52",
        "text": "Ahazjá, Aháb fia Jósáfátnak, Júda királyának a tizenhetedik évében lett Izráel királya Samáriában, és két évig uralkodott Izráelben."
      },
      {
        "verse": "53",
        "text": "Azt tette, amit rossznak lát az  Úr, mert apjának és anyjának az útján meg Jeroboámnak, Nebát fiának az útján járt, aki vétekbe vitte Izráelt."
      },
      {
        "verse": "54",
        "text": "Baalt tisztelte és őt imádta, ezzel bosszantva az  Urat, Izráel Istenét, egészen úgy, ahogyan apja tette."
      }
    ]
  }
]
